- model: ddcz.editorarticle
  pk: 1
  fields:
    title: Co je to Dračí Doupě? 
    slug: co-je-draci-doupe
    text: |
      <p><i>In my thoughts and in my dreams,<br />
      they´re always in my mind.<br />
      These songs of hobbits, dwarves and men<br />
      and elves.<br />
      Come, close your eyes,<br />
      you can see them too.<br />
      <br />
      V mých myšlenkách a snech,<br />
      jsou odjakživa v mojí mysli.<br />
      Ty písně o hobitech, trpaslících a lidech<br />
      a elfech.<br />
      Pojď, zavři oči,<br />
      uvidíš je také.<br />
      <br />
      (Blind Guardian &ndash; The Bards Song)</i></p>


      <p>Chtěli jste někdy, třeba jen na chvíli, být někým jiným? Zatoužili jste stát se ve zbroji zakutým hrdinou a vést vojska vstříc armádám nepřítele? Přáli jste si být kapitánem hvězdné lodi na cestě tam, <i>kam se dosud nikdo nevydal</i>? Stát se vojákem, který v prudké palbě běží nekonečnou Normandskou pláží? Být hudebníkem, co dokáže rozplakat nebo rozesmát sportovní haly? Chtěli jste zkusit, jaké to je, tápat hlubokým sněhem za nejasným stínem v Himalájské mlze? Přáli jste si být na chvíli detektivem, skloněným nad chladnoucím tělem, nebo naopak bestiálním vrahem číhajícím v přítmí?</p>
      <p>Každý o něčem sníme. Nejen oškliví sní o kráse a nejen neoblíbení o pozornosti. Každý toužíme být na chvíli někým jiným, než jsme. Toužíme zažít něco, co jsme nikdy nepoznali. A právě proto se díváme na filmy, čteme knihy, nebo jen tak leháváme se zavřenýma očima a sníme. A takzvané <i>hry na hrdiny</i> (mezi které patří mimo jiné i známé Dračí doupě) jsou jen dalším způsobem takového snění.</p>
      <p>Vzato kol a kolem, oproštěno od všech příkras, pozlátek a hezky znějících frází, můžeme říct, že:</p>
      <p><b>Hry na hrdiny jsou vesměs společenské hry, podobně jako Člověče, nezlob se! nebo kulečník.</b></p>
      <p>Nehledejte za tím nic podivínského, nepochopitelného nebo dětinského. Je sice pravdou, že se v mnoha ohledech liší od jakýchkoli her, které jste nejspíš doposud hráli, přesto jsou to pořád jen a jen <b>hry</b>. Hry rozvíjející fantazii, představivost, kreativitu, rétoriku a sociální komunikaci obecně. A jako u každé hry, je i zde pravdou, že člověk až příliš svázaný vlastní důstojností a důležitostí, se nikdy bavit nebude.</p>

      <p>Samotné označení <i>hra na hrdiny</i> je volným překladem anglického <i>role-playing game</i> (také často zkracovaného jako RPG), tedy něco jako &#8222;hra na hraní role&#8220;, kteréžto v podstatě dokonale popisuje celý princip jejich hraní. Hraní jakékoli hry na hrdiny se totiž mnohem více než čemukoli jinému podobá divadelnímu představení.</p>
      <p>Při hře má &ndash; stejně jako v divadle - každý hráč určenou nějakou roli, kterou bude ztvárňovat. Má, jak se také říká, &#8222;svoji postavu&#8220;. Tato samozřejmě má nějaký charakter, specifické povahové rysy, své sny, cíle, obavy a strachy. Někteří hráči dávají přednost jednoduchým a povrchním postavám, jiní s oblibou hrají charaktery tak propracované, že se téměř stávají živými lidmi.</p>
      <p>A právě toto &#8222;hraní role&#8220; bývá označováno jako stěžejní pilíř všech her na hrdiny; a právě ono je činí výjimečnými a zvláštními. Během hry totiž ke svým spoluhráčům nebudete hovořit jako ke kamarádům ze školy nebo z práce. Budete s nimi komunikovat tak, jak by vaše postava mluvila s jejich.</p>
      <p>Hrajete-li tedy skupinu středověkých rytířů, pravděpodobně budou při vaší hře zaznívat věty jako:</p>
      <p>&#8222;Sire Williame, musíte co nejrychleji obrátit svého koně a uhánět k Wincasteru! Podlý Roland usiluje o váš život!&#8220;</p>
      <p>Jako Chicagští mafiáni z dob prohibice nejspíše budete perlit stylovými dialogy:</p>
      <p>&#8222;Takže tě sem poslal Velký Johny? Co ten může vědět vo kšeftování s chlastem? Tohle je naše část města! Tak ať se rychle dekuje on i ti jeho hoši!&#8220;</p>
      <p>No a při hře na motivy StarTreku jistojistě zazní kouzelné:<p>
      <p>&#8222;Štíty na padesáti procentech! &ndash; Zaměřte phasery! Na můj rozkaz... Pal!&#8220;</p>

      <p>A jakže celá hra vlastně funguje? Inu, jeden z vás, hráčů (třeba právě Ty), nebude mít vlastní postavu a stane se jakýmsi režisérem a scénáristou v jedné osobě. V různých hrách na hrdiny bývá označován jinak (Pán jeskyně, Vypravěč, Pán hry&#8230;), ale jeho úloha je vždy naprosto stejná. Je to člověk, který vymyslí a naplánuje dobrodružství, jež postavy jeho kamarádů prožijí.</p>
      <p>Před samotnou hrou si připraví příběh, podobně jako scénárista píše film. Naplánuje, kde se bude děj odehrávat a o co v něm půjde; vymyslí zápletku a celkové ladění příběhu. Může jít o magii prosycený epos podobný Pánovi Prstenů, sci-fi vesmírnou odyseu jako StarTrek nebo Hvězdné války. Může to být děsivý horor, napínavá detektivka nebo romantický příběh. Jediné, čím je Pán jeskyně limitováni je jeho vlastní fantazie.</p>
      <p>Tento člověk pak bude ostatním hráčům sdělovat, kde jejich postavy právě jsou, co vidí, slyší, cítí. Bude také hrát všechny ostatní lidi, které postavy na své cestě potkají. A vy mu budete naopak sdělovat, co vaše postavy dělají, kam jdou a jak reagují na okolní dění. Povíte mu, o co se pokoušíte a on vám pak řekne, jak vaše snaha dopadla. Podobně jako v počítačové hře. Jen s tím nezměrným rozdílem, že zde nejste limitováni krajem obrazovky nebo nějakou situací, na kterou programátoři nemysleli.</p>
      <p>Vy máte možnost ovlivnit, jak celý příběh dopadne. Na základě vašich rozhodnutí (rozhodnutí vašich postav), se bude děj ubírat nějakým směrem. Nic není předem dáno ani nalinkováno.</p>

      <p>Problém nastane až v okamžiku, kdy budete chtít nějak prověřit schopnosti vaší postavy. Doskočí tam? Stihne odemknout dveře, než vrah vyběhne po schodech? Umí opravit pračku? A právě od toho jsou tu pravidla jednotlivých herních systémů. Pomohou vám převést představy o vaší postavě do několika číselných hodnot. Nabídnou vám dovednosti, které vaše postava může ovládat, znalosti, jakými může disponovat a podobně. A od té chvíle budete moci s pravidly a několika hody kostkou (která nahrazuje faktor náhody) určit, zda se vám povedlo vystřelit na svého protivníka, skočit na protější střechu nebo doběhnout odjíždějící vlak.</p>
      <p>A Dračí doupě &ndash; to záhadné a tajemné Dračí doupě, o kterém možná slýcháváte tolik protichůdných informací &ndash; je právě soubor knížek obsahující jedny taková pravidla, speciálně zaměřená na hraní fantasy (žánr Pána Prstenů). Tudíž vám nabízejí pravidlový systém uzpůsobený na boj meči, kouzlení a podobné ryze fantasy prvky.</p>
      <p>Kromě Dračího doupěte se na našem trhu objevují i přehršle jiných, většinou anglický psaných herních systémů. Dungeons and Dragons, Shadowrun, World of Darkness (se svým nejznámějším zástupcem Vampire: The Masquerade), G.U.R.P.S. a spousty jiných. Od Dračího doupěte se liší povětšinou tím, jaký svět popisují a jak pracují s čísly a charaktery hráčských postav.</p>
      <p>Dračí doupě je tedy, jak už víme, jen jednou z mnoha různých her na hrdiny, stejně jako je poker jednou z mnoha karetních her. A stejně tak, jako s jedním balíčkem karet můžete rozdat hru pokeru, kanasty, žolíků nebo prší, stejně tak můžete rozehrát libovolnou hru Dračího doupěte. Děsivý horor, dojemnou romanci nebo akční hrdinský epos. A tím kouzelným balíčkem karet, který vám to umožní, ale není v žádném případě soubor nějakých pravidel. Je jím jen a jen vaše fantazie. A tu si nemusíte nikde kupovat. Tu už máte. Začít hrát můžete hned. Hned teď. Stačí se sejít s kamarády a otevřít dveře do světa fantasie. Do světa, jaký jste chtěli poznat.</p>
      <p>Na dalších řádcích vám přiblížím, jak zhruba může pár minut jedné takové hry na hrdiny vypadat. Dlužno ale poznamenat, že hráčů jsou napříč republikou tisíce a každý hraje trochu jinak. Každý od hry něco jiného očekává. Proto tento krátký úryvek prosím berte jako jednu z nekonečně mnoha možností.</p>

      <p>Petr dnes večer dělá dvěma svým kamarádům vypravěče. Včera si připravil lehce  hororové fantasy dobrodružství, jehož děj se točí okolo staré legendy o záhadném přízraku a sérii podivných vražd ve městě.</p>
      <p>Teď právě sedí na židli ve svém zšeřelém pokoji. Na horizontu září poslední srpek rudého zapadající slunce a sídliště se pozvolna utápí ve tmě. Petr právě upírá pohled na tmavé siluety Martina a Štěpána, jeho kamarádů, a ponurým hlasem vypráví:</p>
      <p>&#8222;Z temného konce chodby se ozývají jakési zvuky. Jsou dost nezřetelné, ale zní to trochu jako...&#8220; Petr udělá dramatickou pauzu a ztiší hlas: &#8222;Škrabání drápů na kamenné podlaze.&#8220;</p>
      <p>Martin si prohrábne vlasy a prohodí směrem k Petrovi: &#8222;Strhnu z ramene luk, zasadím šíp a namířím do chodby,&#8220; pak mladík změní hlas. Začne mluvit vyděšeně a občas se zajíká. Hraje svoji postavu: &#8222;Co&#8230; Co to tam je? Jeremiáši! Jeremiáši!&#8220;</p>
      <p>Štěpán, který má postavu Jeremiáše, na oko podrážděně křikne: &#8222;Nevím! Ksakru! Zavři hubu! A buď zticha!&#8220; pak mrkne směrem k Petrovi: &#8222;Tasím meč a vyčkávám.&#8220;</p>
      <p>Petr přikývne na znamení souhlasu a pokračuje opět záhrobním tónem: &#8222;Upínáte zraky do temného konce chodby. Slyšíte jen vlastní dech. Jeremiáš s taseným mečem udělal několik nejistých kroků vpřed. Ale... Ty divné zvuky ustaly.&#8220;</p>
      <p>Martin opět vyděšeně zaševelí: &#8222;Co? Co to bylo?&#8220;</p>
      <p>&#8222;TICHO!&#8220; okřikne ho Štěpán. Pak se otočí k Petrovi: &#8222;Zkusím pozorně naslouchat.&#8220;</p>
      <p>Ten zavrtí hlavou: &#8222;Zatajil jsi dech a napínal uši seč jsi mohl. Z chodby se nic ale neozývá.&#8220;</p>
      <p>Štěpán přikývne. &#8222;S taseným mečem pomalu postupuji tam, odkud jsme slyšeli ty zvuky.&#8220;</p>
      <p>&#8222;Chytím Jeremiáše za rameno,&#8220; prohodí Martin. Pak opět nasadí svůj vyděšený hlas: &#8222;Ne! Nechoď!&#8220;</p>
      <p>&#8222;Uklidni se, bráško. Nic tam není!&#8220; šeptá Jeremiáš Štěpánovými ústy.</p>
      <p>A v ten okamžik Petr nečekané vyskočí ze židle a zavrčí. Hra-nehra Martin i Štěpán sebou trhnou. Zatímco jejich postavy v chodbě jsou vyděšené k smrti, teď se doopravdy lekli i oni.</p>
      <p>V šeru pokoje se na Petrově tváři mihne kratičký úsměv. Tenhle trik mu vyšel. Dramatickým hlasem pak pokračuje: &#8222;Ozvalo se děsivé zavrčení a z temné chodby cosi vyskočilo. Má to dlouhé protáhle tělo a v ještěří hlavě tomu planou dvě nelidské rudé oči. Skočilo to a při dopadu seklo po Jeremiášovi.&#8220;</p>
      <p>Petr vytahuje z kapsy malou kostku a několikrát s ní hodí. Potom se krátce podívá do svých poznámek na stole a podá kostku Štěpánovi. Ten také hodí. &#8222;Mám trojku.,&#8220; pokrčí rameny. &#8222;Obratnost dva, zbroj tři. Dohromady se bráním za osm.&#8220;</p>
      <p>Petr zavrtí hlavou: &#8222;Pokusil jsi se pařát nestvůry odrazit čepelí, ale nezdařilo se ti to. Drápy té bestie se ti zatínají do těla a ty cítíš,  jak ti rvou kůži na cáry. Zoufale křičíš bolestí.&#8220;</p>
      <p>Martin vyděšeně vykřikne jméno kamarádovy postavy: &#8222;Jeremiáši!!&#8220; směrem k Petrovi pak rychle dodá: &#8222;Vrhnu se na tu bestii.&#8220;</p>
      <p>Vypravěč přikývne: &#8222;Zahazuješ luk. Ten dopadá na zem. Slyšíš ocelový zvuk tasení vlastního meče a rozbíháš se vpřed. Do těch nestvůrných, rudých očí&#8230;&#8220;</p>

      <p>Zaujalo vás to? Bavili jste se? Chtěli byste vědět, jak to všechno dopadne? Chtěli byste vyprávět nebo prožít vlastní příběh? Jiný? Lepší?</p>
      <p>Pak vězte, že v každých pravidlech naleznete - kromě čísel - také mnohem více. Více než bych vám kdy mohl povědět já. Poskytnou vám návod, jak si stvořit opravdu živé a lidské postavy, jak vymýšlet příběhy, jak správně hrát.</p>
      <p>Ale i pokud by Vám tato investice přišla příliš velká, začít hrát můžete přece už teď. Bez pravidel. Nic nepotřebujete. Pamatujete na balíček karet? Už ho máte... A dlouho. Od narození.</p>
      <p>Všechny příběhy, co máte ve své fantasii a ve svých snech, všechny můžou být na chvíli skutečností. Ony přece téměř jsou&#8230;</p>

      <p><i>Now the bard songs are over,<br/>
      and it´s time to leave.<br/>
      No one should ask you for the name<br/>
      of the one,<br/>
      who tells the story.<br/>
      <br/>
      Teď končí píseň,<br/>
      a je čas abych šel.<br/>
      Nikdo by se neměl ptát na jméno<br/>
      toho,<br/>
      kdo příběh vyprávěl.<br/>
      <br/>
      (Blind Guardian: The Bards Song)</i></p>

      <p>V létě 2005 sepsal</p> 
      <p><i>Lischai</i></p>

- model: ddcz.editorarticle
  pk: 2
  fields:
    title: Dračí Manuál
    slug: draci-manual
    text: |
      <a name="top"></a>
      <h1 class="nadpis">Dračí manuál<br>
      aneb<br>
      co a jak na serveru<br>
      DraciDoupe.cz</h1>

      <h2 class="nadpis">Jak se v tomto dokumentu orientovat?</h2>

      <p>Jste-li na našem serveru poprvé a přemýšlíte-li, že se zde zaregistrujete, PROSÍM, přečtěte si kapitolku <a href="#quidproquo">"Co nabízí a co požaduje tento server"</a>. Ušetříte tak sobě i nám mnoho potenciálního trápení.</p>

      <p>V kapitolce <a href="#newbie">"Pro úplné nováčky"</a> najdou čerstvě zaregistrovaní uživatelé několik VELMI cenných rad pro zpříjemnění svého pobytu zde.</p>

      <p>Jestliže už jste si server "prolezli" a narazili jste na něco, co vám není jasné, pokuste se najít v <a href="#contents">obsahu</a> název "místa", kde jste na to narazili. V dané kapitole pak najdete přehled a vysvětlení pojmů a odpovědi na předpokládané otázky.</p>

      <p>Poslední možností je <a href="#glossary">abecední rejstřík</a> - kliknutí na slovo v tomto rejstříku vás přenese na místo, kde je tento pojem definován; toto místo často obsahuje odkazy na další relevantní místa.</p>

      <p align="center"><b>Náš server se neustále vyvíjí, tudíž tento dokument dříve či později zastará.<br>
          Přesto se jej budeme snažit udržovat co nejaktuálnější.</b></p>

      <a name="contents"></a>
      <h2>OBSAH</h2>
      <ol type="1">
      <li><a href="#functions">Funkce a části serveru</a>
        <ul type="square">
        <li><a href="#anonymous">Anonymní přístup</a></li>
        <li><a href="#registration">Registrace</a></li>
        <li><a href="#intropage">Úvodní stránka</a></li>
        <li><a href="#firstlogon">Po prvním přihlášení</a>
          <ul type="circle">
        <li><a href="#userlevel">Úroveň (level / hvězdička) uživatele</a></li>
        <li><a href="#personal">Osobní údaje</a></li>
        <li><a href="#info_link">Odkaz [info]</a></li>
        <li><a href="#display_setup">Nastavení výpisů</a></li>
        <li><a href="#skin_setup">Vzhled stránek</a></li>
          </ul>
          </li>
        <li><a href="#mentors_novices">Rádci a nováčci</a></li>
        <li><a href="#html">Něco o HTML</a></li>
        <li><a href="#mail">Pošta</a>
          <ul type="circle">
        <li><a href="#mail_display">Výpis pošty</a></li>
        <li><a href="#mail_filtering">Filtrování podle uživatele</a></li>
        <li><a href="#mail_link">Odkaz [pošta]</a></li>
        <li><a href="#mail_groups">Poštovní skupiny</a></li>
          </ul></li>
        <li><a href="#forum">Fórum</a></li>
          <li><a href="#public">Rubriky</a>
          <ul type="circle">
          <li><a href="#general">Obecné informace</a></li>
                <li><a href="#discussion">Diskuze</a></li>
                <li><a href="#classifying">Hodnocení</a></li>
                <li><a href="#alchemist">Alchymista</a></li>
                <li><a href="#alchemicalitems">Alchymistické předměty</a></li>
                <li><a href="#monsters">Bestiář</a></li>
                <li><a href="#articles">Články a Eseje</a></li>
                <li><a href="#adventure">Dobrodružství</a></li>
                <li><a href="#abilities">Dovednosti</a></li>
                <li><a href="#downloads">Downloady</a></li>
                <li><a href="#gallery">Galerie</a></li>
                <li><a href="#ranger">Hraničář</a></li>
                <li><a href="#rangerspells">Hraničářská kouzla</a></li>
                <li><a href="#cemetery">Hřbitov</a></li>
                <li><a href="#wizard">Kouzelník</a></li>
                <li><a href="#spells">Kouzla</a></li>
                <li><a href="#wise_owl">Moudrá Sova</a></li>
                <li><a href="#newclasses">Nová povolání</a></li>
                <li><a href="#newraces">Nové rasy</a></li>
                <li><a href="#items">Předměty</a></li>
                <li><a href="#pub">Putyka</a>
          <ul type="disc">
        <li><a href="#pub_list">Výpis stolů</a></li>
        <li><a href="#table_creation">Založení stolu</a></li>
        <li><a href="#table_list">Prohlížení stolu</a></li>
        <li><a href="#table_admin">Správa stolu</a></li>
        <li><a href="#table_board">Nástěnka stolu</a></li>
            </ul></li></font>
                <li><a href="#DrD_development">Rozvoj DrD</a></li>
                <li><a href="#warrior">Válečník</a></li>
                <li><a href="#thief">Zloděj</a></li>
                <br>
                <li><a href="#golden">O Hlavu Zlatého Draka</a>
          </li></ul></li>
        <li><a href="#reputation">Reputace</a></li>
          <li><a href="#chat">Chat</a></li>
        </ul></li>
      <li><a href="#troubleshooting">Řešení problémů</a>
        <ul type="square">
        <li><a href="#protests">Problémy mezi uživateli a "Služební postup"</a></li>
        <li><a href="#logging">Přihlašování</a></li>
        <li><a href="#spam">Automaticky generované e-maily</a></li>
        </ul> </li>
      </ol>
      <hr>

      <a name="functions"></a>
      <h1>Funkce a části serveru</h1>

      <a name="anonymous"></a>
      <h2>Anonymní přístup</a></h2>

      <p>DraciDoupe.cz je komunitní server, sdružující velké množství hráčů a příznivců hry Dračí Doupě. Tento komunitní ráz znamená, že se k sobě chováme slušně a respektujeme se. Prosíme proto anonymní návštěvníky, aby veškeré negativní emoce a nevhodné nespolečenské chování nechali za dveřmi, než vstoupí.</p>

      <p>Při první návštěvě serveru DraciDoupe.cz nejste přihlášen(a). To znamená několik omezení: Až na výjimky (sekce Seznamka, Fórum) se nemůžete vyjadřovat ani slovně, ani hlasováním, není vám přístupná Putyka (naše diskusní sekce) a nemůžete si trvale měnit nastavení vzhledu těchto stránek. Přesto vám i jako anonymním návštěvníkům náš server nabízí většinu svého obsahu a nijak vás neomezuje v jeho konzumaci. Pro čtení kompletních příspěvků a diskusí není nutná registrace.</p>

      <p>Důvod, proč o tom tak obšírně mluvím, je ten, že v každém skinu vypadá náš server jinak a hlavně - odkazy do jednotlivých sekcí jsou na různých místech. Proto je možné, že některý odkaz budete chvíli hledat, případně že ve vámi zvoleném skinu vůbec není.</p>

      <p>V každém případě však server používá třísloupcové zobrazení: Vlevo je v úzkém sloupci nabídka, uprostřed je skutečný "obsah", vpravo je opět v úzkém sloupci další nabídka. Levá nabídka sdružuje oficiální obsah serveru (příspěvky v rubrikách), pravá je méně oficiální (Chat, Fórum). Toto je porušeno pouze u "Family Silver", tam je vše nalevo.</p>

      <p>Jako úvodní stránka jsou zobrazeny aktuality. Ty jsou určeny převážně registrovaným uživatelům, proto se v nich zhusta objevují pojmy či narážky, které anonymním návštěvníkům nic neřeknou.</p>

      <p>Vyskytne-li se nějaký vážný technický problém, který vám například znemožňuje se zaregistrovat, můžete jej oznámit ve Fóru (Odkaz Fórum vpravo - skin Simple Dark).</p>

      <p>Anonymní návštěvníci mohou také navštívit <a href="#chat">Chat</a>, který se od chatů na jiných serverech liší v některých podstatných bodech, proto si nejprve přečtěte stručný přehled těchto odlišností <a href="#chat">níže</a>.</p>

      <a name="registration"></a>
      <h2>Registrace</a></h2>

      <p>Registrace je proces, při kterém sdělíte administrátorům své jméno, příjmení, pohlaví, e-mailovou adresu a přezdívku a požádáte o zařazení mezi registrované uživatele. Registrace je nezbytná, chcete-li na našem serveru zveřejňovat svá díla v rubrikách, své názory v diskusích u stolů v Putyce, kritizovat a hodnotit díla v rubrikách atd.</p>

      <p>Po kliknutí na odkaz "Registrace" je zobrazen formulář, ve kterém musíte vyplnit <b>pravdivě veškeré reálné údaje</b>, uvést SPRÁVNOU (!!!) <B>e-mailovou adresu, k níž máte přístup jen vy</b>, a uvést přezdívku, pod kterou chcete vystupovat. Dále je dobré napsat do registrace, <b>proč se vlastně registrujete. Je tam uveden návod</b>, o čem bys měl zhruba psát, nemusí to být slohovka na tři A4, to ne, ale jen krátký popisek, aby administrátor mohl posoudit, zda zde najdeš to, co hledáš (často je problém v tom, že si někteří nepřečtou, o čem je DračíDoupě.cz, a myslí si, že je tento server stvořen na hraní Dračího Doupěte on-line, což není pravda (ale není to tu zakázané, i na tomto serveru taková místa jsou)).</p>

      <a name="nick"></a>
      <p>Existuje několik typů přezdívek, které schváleny NEBUDOU. Následující neúplný seznam důvodů a příkladů by měl zvýšit vaši šanci na vybrání rozumné přezdívky (jasně červená barva = bez šance, tmavě červená = téměř bez šance):</p>

      <ul>
        <li><font color="darkred">Přemíra podtržítek a teček (U_Grah_Berg, S.a.l.a.m. atd.) - povoleno je nejvýše jedno podtržítko, a to pouze ve funkci oddělovače slov. Dovoluji si nicméně podotknout, že MEZERA je povolený znak, takže není vůbec žádný důvod k použití podtržítka. Tečka uprostřed slova je rovněž nepříliš smysluplný zlozvyk z free-mailů, takže to nedělejte. Tečka je rozumná, pokud je součástí vaší přezdívky nějaká zkratka ("Gen. Patton" nebo Mgr. Holger) nebo řadová číslovka (Richard III.).</font></li>
        <li><font color="red">Čísla (Karel38 apod.) - ne, opravdu ne. Jestliže se vaše přezdívka nedá vyslovit v rozumném čase ("Karle třicet osmičko, co si o tom myslíš?" ???), je mi líto. Na serveru jsou ale ještě z dřívějších dob uživatelé, kteří takovýto nick mají (ant_39 atd.). Tito byli schváleni dříve, než bylo zavedeno toto pravidlo, takže se, prosím, neodvolávejte na to, že takovéto nicky existují.</font></li>
        <li><font color="red">VELKÁ PÍSMENA (HARIGOLD, LOMAX atd.) - Velká písmena jsou projevem řvoucích primitivů s nedostatkem sebevědomí a přemírou testosteronu (Čím to, že si takovou přezdívku ještě nikdy nezvolila žena?), což není zrovna  cílová skupina našeho serveru. Platí to samé jako u předchozího pravidla, i  tyto nicky byly dříve schvalovány (KILLMAN, MAATOHA atd.).</font></li>
        <li><font color="red">Leet Speak ("h0b0rG th3 ]I[", "\/\/ /\ R R | () R" atd.). Leet Speak je vynález, který měl primárně umožnit vulgárním jedincům vyjadřovat se vulgárně tam, kde jsou vulgarismy filtrovány na základě slovníků. Jako takový je to vynález chaosu a nesnášenlivosti, krom toho přečíst zprávu napsanou tímto pajazykem je enormně obtížné, takže lituji.</font></li>
        <li><font color="red">Vulgární přezdívky, ať už "zeslušněné" pomocí leet-speaku nebo ne (HoWNo, Ku*Va apod.). Bez komentáře.</font></li>
        <li><font color="darkred">Přezdívky přehnaně dlouhé nebo naopak nesmyslně krátké ("X", "John Jacob Smirfle Hammersmith" atd.) - Minimální povolená délka přezdívky (pro běžné smrtelníky) je 3 znaky, maximální délka je závislá na tom, jak obtížné je danou přezdívku opsat (tzn. čím víc složitých zdvojených hlásek atd. použijete, tím přísnější při posuzování budou příslušní redaktoři).</font></li>
      </ul>

      <p>Chci zdůraznit ještě tři věci:</p>
      <ol type="1">
        <li>E-mailová adresa by měla patřit jen vám. Jestli žádnou nemáte, zřiďte si ji na některém z free-mailů (yahoo.com, seznam.cz, zoznam.sk, post.cz, post.sk, email.cz...). </li>
        <li>Reálné jméno a příjmení. Pokud máte skutečně "exotické jméno" (například "River Phoenix" nebo "Jasmína Lásková"), doporučuji po odeslání registračního formuláře napsat e-mail na adresu tribuna (viz "Tvůrci a redakce -> Tribun"), protože jinak bude vaše registrace pravděpodobně zamítnuta kvůli podezření, že se nejmenujete tak, jak uvádíte. Nebojte se, že by všichni po vaší registraci viděli, že se jmenujete Kryštof Jebavý - vaše jméno a příjmení je ve výchozím nastavení neviditelné, jen vy rozhodnete o tom, zda ho zviditelníte.</li>
        <li>Dříve nebyly schvalovány nicky beznadějně naivní nebo stupidní. Dnes můžete najít pár uživatelů, jejichž jméno na první pohled tomuto požadavku již neodpovídá. Trochu více už totiž rozhoduje, co napíšete do kolonky "Něco o sobě" než do kolonky "Nick". Přesto si uvědomte, že Váš nick je to první, co každý uživatel uvidí, a může podle toho jednat.</li>
      </ol>

      <p>Poté, co tyto údaje vyplníte, a poté, co je ověřeno, že jste se nedopustil(a) překlepu, jsou tyto údaje uloženy do seznamu "žadatelů". S třídenním zpožděním je vaše žádost předložena některému z administrátorů a on vaši žádost vyřídí jedním ze tří způsobů.</p>
      <p><font color="darkgreen">První možností je schválení registrace - v tomto případě obdržíte e-mail se vstupním heslem (které si můžete po prvním přihlášení změnit).</font></p>
      <p><font color="darkred">Druhou možností je zamítnutí kvůli nevhodnosti přezdívky, třetí možností pak je zamítnutí kvůli podivnosti nebo evidentní chybnosti vámi zadaných údajů (například, zadáte-li "Kryšpín Jeviště, pohlaví žena", něco je špatně). V případě zamítnutí se vám server rovněž pokusí doručit oznámení o tomto rozhodnutí, ovšem pokud jste udělali chybu v e-mailové adrese, nepodaří se e-mail doručit.</font></p>

      <p>Pokud ani do týdne po registraci neobdržíte e-mail s rozhodnutím, zřejmě se jedná o tento případ, v tom případě, prosím, postupujte takto:
      <ul type="bullet">
      <li>Vraťte se na stránky DraciDoupe.cz, klikněte na odkaz "Uživatelé", do textového políčka, které na této stránce naleznete, zadejte svou zamýšlenou přezdívku a stiskněte ENTER.
      <li>Pokud se objeví výpis podrobností o uživateli s touto přezdívkou, znamená to, že vaše registrace byla schválena, ovšem kvůli špatně zadanému e-mailu jste se o tom nedozvěděl(a). V takovém případě kontaktujte současného tribuna serveru, jehož e-mailovou adresu naleznete pod odkazem "Tvůrci a Redakce".</li>
      <li>Jestliže se, naopak, žádný výpis neobjeví, byla vaše registrace (možná právě kvůli překlepu v e-mailové adrese) zamítnuta. V tom případě se o ni pokuste znovu - tentokrát <u>pečlivěji</u>.
      </ul>
      <a name="intropage"></a>
      <h2>Úvodní stránka</h2>

      <p>Jako úvodní stránka jsou zobrazeny aktuality. Ty jsou určeny převážně registrovaným uživatelům, proto se v nich zhusta objevují pojmy či narážky, které anonymním návštěvníkům nic neřeknou. Z téhož důvodu se v nich lze často setkat s méně oficiálním, někdy dokonce povídkovým či groteskním stylem.</p>

      <a name="firstlogon"></a>
      <h2>Po prvním přihlášení</h2>
      <h3>Obsah sekce:</h3>
      <ul type="circle">
        <li><a href="#userlevel">Úroveň (level / hvězdička) uživatele</a></li>
        <li><a href="#personal">Osobní údaje</a></li>
        <li><a href="#icons">Ikonky</a></li>
        <li><a href="#info_link">Odkaz [info]</a></li>
        <li><a href="#display_setup">Nastavení výpisů</a></li>
        <li><a href="#skin_setup">Vzhled stránek</a></li>
      </ul>

      <p>Vítejte mezi registrovanými uživateli!</p>

      <p>Právě jste poprvé zadali uživatelské jméno (zvané též přezdívka, nebo, častěji, nick [vyslov: nyk]) a přístupové heslo, které vám bylo doručeno e-mailem, a klikli na "Přihlásit". Po chvilce napětí se znovu načetla stránka s Aktualitami, ovšem něco se změnilo...</p>

      <p>Některé změny jsou vizuální: V panelu "Komunikace" se objevily nové odkazy "Putyka" a "Pošta", v panelu "Control" se objevila vaše přezdívka, pod ní údaj "Hlasů: 0" a "Reputace: 0" a odkazy "Statistiky", "Nastavení" a "Odhlaš".</p>

      <p>Podstatnější, byť nikoliv viditelné, jsou ovšem změny vašeho statutu - od této chvíle jste plnoprávným uživatelem serveru, členem komunity. To vám dává nová práva, ale současně to na vás klade i zodpovědnost, nebo by se též dalo říci "povinnost". Jako člen komunity máte zodpovědnost za její klidný život (ze své strany), máte "povinnost" chovat se tak, abyste ostatním členům komunity neubližoval(a) a neškodil(a).</p>

      <a name="userlevel"></a>

      <h3>Úroveň (level / hvězdička) uživatele</h3>

      <p>Každý uživatel našeho serveru má jeden ze sedti levelů (jednu ze sedmi úrovní). Vy se nyní nacházíte na nulté úrovni, indikované žlutou hvězdičkou. Někteří uživatelé pro označení těch na nulté úrovni kvůli barvě hvězdičky používají slovo "žluťásci" či "žluťáci". Spatříte-li u nějakého jiného uživatele hvězdičku jiné barvy, vězte, že jde o uživatele na vyšší úrovni. Platí, že uživatel na vyšší úrovni má všechny možnosti, které mají uživatelé na úrovni nižší, plus "něco navíc". Následující tabulka obsahuje přehled všech sedmi různých hvězdiček:</p>
      &nbsp;<br>
      <TABLE cellPadding=3 border=1>
        <TBODY>
        <TR>
          <TH colspan="4" align="center">Úrovně uživatelů a hvězdičky</TH>
        </TR><TR>
          <TH align="center">Úroveň
          <TH align="center">*
          <TH align="center">Popis úrovně a nástin požadavků
          <TH align="center">Možnosti, pravomoci
        </TR><TR>
          <TD width="60">Úroveň 0</TD>
          <TD>Tuto úroveň získáváte automaticky po schválení registrace.</TD>
          <TD>Můžete diskutovat, přispívat, hlasovat, měnit si nastavení. </TD>
        </TR><TR>
          <TD>Úroveň 1</TD>
          <TD>Level, jenž získají aktivně diskutující nebo nadaní uživatelé. To znamená smysluplné diskutování u příspěvků v rubrikách nebo v Putyce či vytvoření malého množství velmi kvalitních děl.</TD>
          <TD>Navíc k právům žlutého uživatele získává právo hlasovat v soutěži O Hlavu Zlatého Draka a darovat jednu runu. Může se též stát rádcem nováčků.</TD>
        </TR><TR>
          <TD>Úroveň 2</TD>
          <TD>Level, jenž získají aktivní uživatelé. To znamená smysluplné diskutování u příspěvků v rubrikách.</TD>
          <TD>Navíc k právům azurového uživatele získává možnost nahrát si ikonku a větší počet kapek krve potřebných k udílení run.</TD>
        </TR><TR>
          <TD>Úroveň 3</TD>
          <TD>Level pro kvalitně tvořící uživatele. Na tuto úroveň se dostane uživatel, který vytvoří několik nadprůměrných děl.</TD>
          <TD>Navíc k právům modrého uživatele získává možnost udílet reputaci příspěvkům ostatních uživatelů a to v množství 2 za týden.</TD>
        </TR><TR>
          <TD>Úroveň 4</TD>
          <TD>Úroveň pro velmi kvalitně tvořící uživatele. Jedná se o přísnější variantu oranžového levelu - vyžadován je o něco větší počet o něco kvalitnějších děl.</TD>
          <TD>Navíc k právům oranžového uživatele získává možnost zakládat poštovní skupiny. Počet bodů v reputačním systému se mu zvýší na 25 a opět zvýší se i počet udělitelných run.</TD>
        </TR><TR>
          <TD>Úroveň 5</TD>
          <TD>Zasloužilí uživatelé. Tento level nelze získat automaticky, uděluje jej redakční rada těm uživatelům, kteří se výrazně zasloužili a/nebo zasluhují o chod serveru.</TD>
          <TD>Oproti právům fialového uživatele mají více bodů v reputačním systému (50 na týden), větší počet udělitelných run a možnost založit více poštovních skupin.</TD>
        </TR><TR>
          <TD>Úroveň 6</TD>
          <TD>Redaktoři a programátoři. Mají na starosti určité rubriky nebo chod serveru.</TD>
          <TD>Oproti právům červeného uživatele mají navíc přístup do redakčního systému.</TD>
        </TR>
        </TBODY>
      </TABLE>

      <p>Zde stojí za zdůraznění, že ikonku (alias "obrázek", alias "logo", alias "avatar", jak tomu někteří říkají) si mohou nahrát uživatelé až poté, co dosáhnou druhé úrovně. Pokud poté uživatel sestoupí na "žlutý" nebo "azurový" level, ikonka mu již zůstává, ale o další výhody přichází.</p>

      <a name="personal"></a>
      <h3>Osobní údaje</h3>

      <p>To, co byste měli po prvním přihlášení udělat nejdříve, je provést určité změny v Osobních údajích. Klikněte proto na "Nastavení". Z nabídky vyberte "Osobní údaje". Všimněte si (po jejich zobrazení), že standardně server nezobrazuje ani vaše jméno/příjmení, ani vaši e-mailovou adresu či pohlaví.</p>

      <p>Protože se coby nováček pravděpodobně dopustíte nějakých přehmatů či chyb, je rozumné zviditelnit vaši e-mailovou adresu: Když totiž ten, kdo se nějakou vaší chybou cítí poškozen, tuto adresu ve vašich podrobnostech nalezne, možná vám o ní napíše e-mail a dá vám tak možnost ji napravit. Pokud jej nenalezne, přikročí možná rovnou k nějaké přísnější reakci.</p>

      <p>Ze stejného důvodu není od věci zviditelnit věk (poté, co jej vyplníte - pravdivě, pokud možno), protože k 12-letým jsou dospělí uživatelé tolerantnější než k dvacetiletým.</p>

      <p>Uvedete-li své ICQ, otvíráte si tím cestu k získání nových kamarádů, protože když někde napíšete zajímavý názor nebo prozradíte své zájmy, možná vás přes ICQ bude kontaktovat někdo, kdo smýšlí stejně.</p>

      <p>Nejdůležitější ale je změna hesla, kterou provedete tak, že do pole "Staré heslo:" zadáte dosavadní heslo (to, které jste obdrželi e-mailem) a do polí "Nové heslo:" a "Nové heslo znova:" zadáte dvakrát zcela identicky nějaké snáze zapamatovatelné heslo. Ovšem pozor: Je rozdíl mezi "zapamatovatelné" a "uhodnutelné". Bohužel, jsou na našem serveru tací, kteří jako své heslo používají svou přezdívku, což v žádném případě nedoporučujeme. Klidně si jako heslo zvolte jméno vaší dětské hračky či datum narození vaší maminky, ale dbejte na to, aby vaše heslo nemohl uhodnout nikdo jiný.</p>

      <p>V dolní části pak najdete textové pole pro zadání popisu. Řádkování ani HTML zde nefunguje, pište proto tento popis jako "jeden odstavec". Můžete sem uvést své motto, něco o sobě, zda jste PJ nebo hráč, případně cokoliv dalšího. Pozor - popis je délkově omezen, proto si po uložení zkontrolujte, zda nebyl "oříznut".</p>

      <a name="icons"></a>
      <h3>Ikonky</h3>
      <p>Ptáte se na to neustále, proto tomu vyhradím speciální kapitolku - IKONKY.<br>
      <b>Ahoj, Alcatore, ty jsi tu prý velký zvíře - jak si nahraju ikonku?</b><br>
      <b>Prosimtě, jak ziskam logo</b><br>
      <b>Ahoj, kde se nahrávají ikonky?</b><br>
      <b>Jak si udelam ikonku</b><br>
      </p>
      <p>(Tyto citáty uvádím <i>v původním znění s titulky</i>, závada není na vašem přijímači, někteří Homo sapiens sapiens skutečně píší takto...)</p>

      <p>Takže: Na ikonku mají nárok uživatelé až od <a href="#userlevel">2. úrovně</a>, tedy ti, kdo jsou na modrém, oranžovém, fialovém, červeném nebo zeleném levelu.</p>
      <p><b>Ale ja sem potkal uzivatele ktery mel zlutou hvezdicku a mel ikonku jakto</b></p>

      <p>Dotyčný byl evidentně v nějakém okamžiku v minulosti na vyšším než prvním levelu a v o něco méně vzdálené minulosti z něj sestoupil. Ikonka v takovém případě zůstává, i když už si ji uživatel nemůže změnit.</p>


      <p>Tlačítkem "Změnit nastavení osobních údajů" docílíte uložení nových hodnot.</p>

      <a name="info_link"></a>
      <h3>Odkaz [info]</h3>

      <p>Kdekoliv se na našem serveru nachází diskusní příspěvek či poštovní zpráva nějakého uživatele, je u něj (vlevo, o řádek výš) uvedena přezdívka (nick) tohoto uživatele. Vedle této přezdívky pak v naprosté většině případů naleznete v hranatých závorkách určitý odkaz. Tento odkaz může mít buď podobu [pošta], nebo podobu [info]. Nick uživatele v takovém případě rovněž funguje jako odkaz, vedoucí do druhé z těchto možností. Tedy, řečeno jinak: Jestliže někde vidíte <b>Alcator * [pošta]</b>, pak "Alcator" je odkaz do informací o tomto uživateli a [pošta] je odkaz do pošty, zatímco jestliže narazíte na <b>Alcator * [info]</b>, pak "Alcator" je odkaz do pošty a [info] do informací. Tato druhá varianta je použita jen v Poště.</p>

      <p>To znamená, že kdekoliv narazíte na zprávu od daného uživatele, můžete si jediným kliknutím zobrazit podrobné informace o tomto uživateli - jak osobní (věk, pohlaví, jméno, e-mail - to vše za předpokladu, že souhlasil se zobrazením těchto údajů), tak i statistiky (počet diskusních příspěvků, jím napsaná díla v rubrikách atd.). Jsou situace, kdy je velmi vhodné nejprve si ověřit, s kým máte tu čest; například, píše-li vám někdo jako odpověď na váš příspěvek, že váš způsob PJování je nešikovný, pak, má-li v Podrobnostech o uživateli (info) uvedeno, že je PJem už 13 let, asi na tom něco bude. Naopak, napíše-li, že váš způsob PJování je "dost na prd" a v Podrobnostech o uživateli má uvedeno, že je mu 13 let, zřejmě je chyba jinde než ve vás.</p>

      <a name="display_setup"></a>
      <h3>Nastavení výpisů</h3>

      <p>Výchozí nastavení takových parametrů jako počet diskusních příspěvků na jedné stránce či kolik děl v jedné rubrice má být nabídnuto naráz (a jak) bylo určeno před více než 3 roky, v době, kdy pojem rychlý internet působil stejně vzdáleně jako "čínský kosmonaut". Pokud vám tyto hodnoty budou vyhovovat, není třeba nic měnit, nicméně chcete-li vyzkoušet alternativy, můžete tak učinit prostřednictvím odkazů "Nastavení" - "Rubriky". Zde najdete poměrně rozsáhlý formulář, ve kterém je každé rubrice a části našeho serveru věnován jeden řádek s vícero nabídkami. Většina možností je intuitivně jasná, zmíním se proto pouze o některých.</p>

      <p><b>Kompaktní vs. Úplný výpis (Rubriky):</b> Některé rubriky obsahují díla, která mají určitou hlavičku. Sem patři kupříkladu Bestiář, kde hlavička je tvořena typickými Bestiářovými údaji jako Životaschopnost či Bojovnost; jiným příkladem jsou Dovednosti, kde je v této hlavičce rozepsáno, co se stane při Úspěchu, Neúspěchu atd. Ostatní rubriky jsou interně označovány jako "dlouhé" a jejich hlavička je tvořena jediným prvkem: anotací.<br>
      U dlouhých rubrik je kompaktní výpis seznamu děl tvořen jednořádkovými odkazy na daná díla, přičemž je zde uveden jen název díla; úplný výpis pak uvádí i anotaci.<br>
      U ostatních (hlavičkových) rubrik je kompaktní výpis rovněž seznamem jednořádkových odkazů na daná díla, ovšem úplný výpis znamená, že je rovnou uvedeno celé dílo (a takto je na jedné stránce zobrazeno několik děl pod sebou). <b>Jelikož jsou například popisy nestvůr v rubrice Bestiář čím dál propracovanější, nelze pro rubriku Bestiář doporučit Úplný výpis</b>.<br>
      V omezené míře můžete tyto volby provádět i přímo v jednotlivých rubrikách, proto je lepší nejprve si danou variantu vyzkoušet přímo v rubrice, a teprve v případě, že nedojde k nějakým komplikacím (jako například příliš dlouhému načítání stránky atd.) a pokud vám takové nastavení vyhovuje, je nastavit jako stálé.</p>

      <p><b>Všechny vs. Oblíbené vs. Vše bez neoblíbených (Putyka):</b> V Putyce si můžete určitý stůl oblíbit (když jej navštívíte a kliknete na OBLÍBIT), nebo jej naopak "ignorovat" (když ve výpisu stolů kliknete na [ig.]). Po čase budete mít zřejmě několik desítek oblíbených stolů a ostatní stoly vás příliš zajímat nebudou. Pak zřejmě bude čas přepnout "Pouze oblíbené", abyste nemuseli při hledání svých oblíbených stolů "klopýtat" přes nezajímavé stoly.<br>
          Určitou alternativou je označování krajně nezajímavých stolů jako "ignorované" a používání výpisu "Vše bez neoblíbených".</p>
          
      <p><b>Podle sekcí vs. neroztříděno (Putyka):</b> Každý stůl v Putyce je zařazen v určité sekci. Stoly v rámci jedné sekce mají obvykle obdobné téma, případně obdobný princip. Je proto možné snáze najít všechny stoly věnované tématu, které vás zajímá, pokud si výpis stolů necháte primárně roztřídit podle sekcí.</p>

      <p><b>Putyka - nové stoly:</b> můžete si též nastavit zobrazování nových stolů. Stačí vybrat v řádku "Putyka" v nabídce "Nové stoly" volbu "Zobrazovat" a když kliknete na putyku, tak úplně nahoře budou zobrazeny stoly mladší 14 dní (ale starší zhruba půl hodiny; nelekejte se, pokud tam svůj nově založený stůl ihned po založení nenajdete).</p>

      <a name="skin_setup"></a>
      <h3>Vzhled stránek</h3>

      <p>Zatímco při anonymním přístupu na serveru si lze měnit skin kdekoliv, registrovaní uživatelé si skin nastavují v Nastavení - Ovládání.</p>

      <p>Na našem serveru funguje možnost automatického přihlašování, kterou však nedoporučujeme využívat. Není to totiž příliš bezpečné. Tato možnost je tu především kvůli osobám handicapovaným, kterým vyťukávání hesla může činit potíže. A proč je to tolik nebezpečné? Inu, odpověď je jednoduchá: Přijdete třeba na školní počítač, kam mají, samozřejmě, přístup skoro všichni žáci, a zadáte tuto funkci. Když od počítače odejdete, stačí, aby KDOKOLIV zadal pouze [http://www.dracidoupe.cz] a je zalogován právě pod VAŠÍM nickem a logicky má i stejná práva a možnosti.</p>

      <p>Zajímavější je možnost nastavit si vzhled (skin) stránek. Asi nejrozumnější je postupně si vyzkoušet všechny čtyři možnosti, vždy si některou z nich zvolit a "prolézt" si server, zjistit, jak vám vyhovuje rozložení odkazů a čitelnost textu. Na některé části serveru, konkrétně Chat a Moudrou Sovu, se vaše volba skinu nevztahuje - tyto části mají vždy svůj vlastní vzhled. Volbu skinu provedete z nabídky pod přehledem skinů a následně potvrdíte tlačítkem "Nastavit".</p>

      <a name="mentors_novices"></a>
      <h2>Rádci a nováčci</h2>
      <p>Každý člověk potřebuje v novém prostředí podporu a pomoc jiných lidí. Když odjedete do jiného státu, přejdete na novou školu, získáte nové povolání nebo třeba přijdete na tento server, budete asi potřebovat pomoci, jelikož žádný učený z nebe nespadl. Právě pro nováčky, lidi, kteří se nově registrovali, tu máme pomocnou ruku, <b>patrony a rádce.</b></p>

      <p><b><u>Patron</u></b> = člověk, který si vás vzal hned v Dračí Líhni, aby vám pomáhal. Je tedy jasné, že jeden nováček má maximálně jednoho patrona.</p>
      <p><b><u>Rádce</u></b> = člověk, který se nabídne pomoci nováčkovi poté, co úspěšně prošel registrací. Počet rádců není omezen.</p>
      <p><b><u>Nováček</u></b> = uživatel, jenž má ve statistikách uvedeno "nováček".</p>

      <p>Když jste dobře vyplnili registrační formulář, tak jste byli zařazeni do takzvané "Dračí Líhně". Zde si vás mohou (ale nemusí) vzít pod ochranná křídla zkušení uživatelé, kteří vám po úspěšné registraci budou pomáhat v rozkoukání se na serveru, ukážou vám možnosti a funkce serveru. Dračí Líheň je tedy seznam lidí, kteří žádají o registraci na tomto serveru. Zde si zkušení uživatelé mohou brát nováčky pod patronát, stávají se jejich patrony. Pokud tedy budete mít jakoukoliv otázku, která se týká serveru, neváhejte a svému patronovi napište <a href="#mail">poštou</a>. 
      Pokud je váš dotaz  akutní a je třeba ho vyřešit rychle, koukněte se, zda je zrovna váš patron či rádce na serveru (neboli online). To zjistíte tak, že kliknete na odkaz "Uživatelé", kde uvidíte přezdívky všech uživatelů, kteří jsou právě na serveru. Když tam jméno svého patrona či rádce uvidíte, tak jim napište a oni vám odpoví. V opačném případě (tedy pokud patron ani rádce není zrovna na serveru) klikněte na odkaz <a href="#chat">"chat"</a> a zeptejte se uživatelů, kteří tam právě jsou, ti skoro vždy poradí. Taky můžete poštou kontaktovat jiné uživatele, nejlépe ty, kteří mají pod svým jménem ve výpisu přihlášených uživatelů uvedeno [Rádce] (což je také klikací odkaz přímo k nim do pošty), ti by měli být vždy nápomocni. Též je možno se obrátit na stůl <i>"Poradna"</i> (ID stolu: 1713). U tohoto stolu vám na jakýkoli dotaz ohledně fungování serveru odpoví některý ochotný uživatel; ačkoli to není tak rychlé jako na chatu, obvykle do druhého dne (spíše dřív) dostanete odpověď. Výhodou ptaní se v Poradně je to, že další uživatelé si přečtou jak otázku, tak odpověď, a v případě potřeby doplní a upřesní informace - víc hlav víc ví.</p>

      <p>Je jasné, že někteří radí dobře, jiní hůře. Chcete-li tedy ukázat, že vám váš rádce pomáhá a jeho rady jsou dobré, klikněte na svoje statistiky a tam ho ohodnoťte třemi stupni. Vaše statistiky najdete ve všech skinech "Simple&#8230;" vpravo dole (odkaz "Statistiky"), v ostatních skinech musíte kliknout na "Uživatelé" a vybrat ze seznamu své jméno.</p>

      <p><i>Tato pomoc je jen a jen jejich osobní rozhodnutí, je to dobrovolná činnost a neplynou z toho žádné výhody z hlediska serveru, proto si těchto rádců važte, chovejte se vůči nim slušně, dotazy se snažte pokládat co nejsrozumitelněji.</i></p>

      <a name="html"></a>
      <h2>Něco o HTML</h2>
      <p>HTML je zkratka z "hyper text mark-up language" (hypertextový značkovací jazyk). Je to z pohledu běžného uživatele soubor speciálních textových značek, s jejichž pomocí lze obyčejnému textu dát určitou strukturu a formu.</p>

      <p>Na různých místech našeho serveru jsou formuláře pro přidání textu. Všude, kde má tento formulář podobu "několikařádkového okna", lze v tomto okně používat některé HTML značky a tím text vylepšit. Vyzkoušet si to můžete, když zkusíte sami sobě poslat zprávu poštou (jak používat poštu, uvádí následující kapitola).</p>

      <p>Následuje seznam a význam nejvhodnějších HTML značek, které můžete na našem serveru používat. Kde to jde, je značka použita přímo pro vysvětlující text.</p>

      <ul>
        <li>&lt;B&gt;Text&lt;/B&gt; - Takto ohraničený text bude napsán tučně: <font color="blue"><B>Text</B></font></li>
        <li>&lt;U&gt;Text&lt;/U&gt; - Podtržení: <font color="blue"><u>Text</u></font></li>
        <li>&lt;I&gt;Text&lt;/I&gt; - Kurzíva: <font color="blue"><i>Text</i></font></li>
        <li>&lt;h1&gt;Text&lt;/h1&gt; - Nadpis nejvyšší úrovně (Pozor, napsat takto celý příspěvek je považováno za krajně nevhodné a je trestáno.): 
        <table width="30%">
      <tr><td width="100%">
      <font color="blue"><h1>Text</h1></font>
      </td></tr>
      </table></li>
        <li>&lt;h2&gt;Text&lt;/h2&gt; - Nadpis druhé úrovně 
        <table width="30%">
      <tr><td width="100%">
      <font color="blue"><h2>Text</h2></font>
      </td></tr>
      </table></li>
        <li>&lt;h3&gt;Text&lt;/h3&gt; - Nadpis třetí úrovně
        <table width="30%">
      <tr><td width="100%">
      <font color="blue"><h3>Text</h3></font>
      </td></tr>
      </table></li>
        <li>&lt;hr&gt; - Oddělovací vodorovná čára:<br>
        - výsledkem je 
        <table width="50%">
      <tr><td width="100%">
      <font color="blue"><hr></font>
      </td></tr>
      </table></li>
      </ul>
      <p>Napíšete-li tedy třeba následující text (ke stolu <b>DraciDoupe.cz:Bug&amp;Wish list)</b>:</p>

      <table width="30%">
      <tr><td width="100%">
      <p><font color="blue">
        &lt;h2>Návrh&lt;/h2><br>
        Bylo by možné, aby v &lt;b&gt;Poště&lt;/b&gt; bylo vidět, zda adresát už zprávu četl?
      </font></p>
      </td></tr>
      </table>

      <p>...objeví se po odeslání přibližně takováto zpráva:</p>

      <table width="30%">
      <tr><td width="100%">
      <font color="blue">
      <h2>Návrh</h2>
      <p>Bylo by možné, aby v <b>Poště</b> bylo vidět, zda adresát už zprávu četl?</p>
      </font>
      </td></tr>
      </table>



      <a name="mail"></a>
      <h2>Pošta</h2>
      <h3>Obsah sekce:</h3>
      <ul type="circle">
        <li><a href="#mail_display">Výpis pošty</a>
        <li><a href="#mail_filtering">Filtrování podle uživatele</a>
        <li><a href="#mail_link">Odkaz [pošta]</a>
        <li><a href="#mail_groups">Poštovní skupiny</a>
      </ul>

      <p>Do pošty se můžete kdykoliv přenést kliknutím na odkaz "Pošta" v panelu "Komunikace" (skin Simple Light/Dark). Zde se také nachází indikace nových nepřečtených zpráv: Pokud je vedle odkazu "Pošta" v závorce uvedeno číslo, znamená to, že máte tolik nepřečtených zpráv. Krom toho vedle čísla také svítí dost dobře viditelný nápis NEW.</p>

      <a name="mail_display"></a>
      <h3>Výpis pošty</h3>
      <p>Protože jste zatím neobdrželi žádnou zprávu, nemůžete si vyzkoušet některé vlastnosti či funkce pošty. To, co si vyzkoušet můžete, je poslat sami sobě zprávu. Poté, co kliknete na "Pošta", zadejte do políčka "Komu" svoji přezdívku, do textového pole pod ním nějakou zprávu ("Ahoj, jak se máš, já jsem tvoje první zpráva") a stiskněte "Odešli".</p>

      <p>Pokud jste tak učinili, máte nyní v poště jednu zprávu. Nad samotným textem obdržené zprávy vidíte její hlavičku, která má podobu "KOMU: (Vaše přezdívka) * [info]". Kromě toho se v hlavičce zprávy nachází ještě odkaz "smazat" a zaškrtávací políčko pro hromadné mazání. Označit všechny zprávy na dané stránce výpisu lze i pomocí tlačítka "Označ všechny", smazat všechny zaškrtnuté zprávy můžete tlačítkem s odpovídajícím názvem.</p>

      <p>Odkaz [info] vás přenese do Podrobností o tomto uživateli (v tomto případě o vás).</p>

      <a name="mail_filtering"></a>
      <h3>Filtrování podle uživatele</h3>
      <p>Když kliknete na svou přezdívku (respektive na přezdívku kohokoliv jiného, s kým si dopisujete; ovšem zatím nemáte jinou možnost než to zkoušet na sobě), přenese se tato přezdívka do pole "Komu", což umožňuje velmi pohodlné odepisování bez rizika překlepu.</p>

      <p>Chcete-li si zobrazit zprávy jen od/pro jednoho konkrétního uživatele, zadejte jeho přezdívku do pole "Komu" a klikněte na tlačítko "Vyber".</p>

      <p>Až se vaše poštovní schránka začne zaplňovat, budete potřebovat tlačítka &lt;&lt;, &lt;, &gt; a &gt;&gt; pro zobrazování dalších a předchozích stránek. Malé textové políčko s číslem mezi těmito tlačítky umožňuje (po zadání jiného čísla a stisku ENTER) určit, kolik zpráv má být vypsáno na jedné stránce.</p>

      <a name="mail_link"></a>
      <h3>Odkaz [pošta]</h3>

      <p>V diskusích u děl v rubrikách a v diskusích u stolů v Putyce se u přezdívek uživatelů nachází odkaz [pošta]. Pokud na něj kliknete, budete přeneseni do Pošty a přezdívka tohoto uživatele bude předvyplněna v poli "Komu". Opět, jedná se o velmi efektivní cestu pro zkontaktování autora libovolného diskusního příspěvku. Rád bych v zájmu pořádku v putyce podotknul, že toto je mnohdy ta nejlepší cesta k reakci na uživatele. Z vlastní zkušenosti vím, že většinu reakcí na diskuzi v putyce nemusí až tak nutně všichni vidět a bohatě stačí odpovídat či reagovat přímo poštou. Tím spíš, reagujete-li na příspěvek nesmyslný. Extrémním případem je nesmyslná reakce na nesmyslný příspěvek, v tomto případě je už opravdu žádoucí, aby tyto rozhovory zůstaly veřejnosti skryté. Nezapomeňte, do pošty vám nikdo nevidí.</p>

      <a name="mail_groups"></a>
      <h3>Poštovní skupiny</h3>

      <p>Poštovní skupiny jsou poměrně nový, přesto již osvědčený nástroj pro hromadnou (skupinovou) korespondenci. Na rozdíl od odborníky proklínaných hromadných e-mailů ale poštovní skupiny na našem serveru fungují na bázi oboustranného souhlasu: Než vám někdo může jako jednomu z X příjemců poslat poštovní zprávu, musíte aktivně projevit zájem o členství v poštovní skupině. Poštovní skupiny mohou zakládat pouze uživatelé na vyšším než 0. levelu, nicméně členem skupiny může být kdokoliv, koho do této skupiny přijme zakladatel/vlastník skupiny. Velmi podrobná nápověda k této problematice je v "Nastavení" - "Poštovní skupiny".</p>

      <a name="forum"></a>
      <h2>Fórum</h2>

      <p>Fórum je na našem serveru obdobou rušného náměstí: Zkusíte-li tady o něčem diskutovat, pravděpodobně to bude obtížné pro všechen hluk okolo, a zkusíte-li tady hlasitě oznámit nějakou novinku, pravděpodobně to zaslechne jen pár okolostojících. Fórum je totiž jen jedno a zprávy v něm přibývají poměrně rychlým tempem - na různá témata a od různých uživatelů. Fórum je rovněž určeno jako "návštěvní kniha", ovšem do takové knihy by měli přispívat především hosté (anonymové), zatímco domácí (registrovaní uživatelé) by měli své názory na server sdělovat spíše vhodnějšími cestami.</p>

      <p>V době vzniku tohoto dokumentu Fórum prochází určitým "přehodnocováním smyslu", je tedy možné, že výše uvedený odstavec již neplatí. Každopádně v době vzniku dalšího z přepisů tohoto dokumentu je nad textovým polem pro zprávu šest odkazů &ndash; jeden, "Hlášení chyb", vede do Putyky ke stolu, kde se mají oznamovat chyby ve fungování serveru a náměty na jeho vylepšení. Druhý, "Zaujalo v putyce", pak vede rovněž do Putyky, ovšem ke stolu, kde mají být zveřejňovány "reklamy" na nové stoly v Putyce, což je jedna z věcí, která dříve ve Fóru zabírala hodně místa. Další odkaz je podobný tomuto, je to odkaz "Zaujalo v MS", což je odkaz na další reklamní stůl, který shromažďuje pozvánky k vláknům v Moudré Sově. Čtvrtým odkazem je "Poradna - Kde-Co-Jak najít", který vás odkáže do Putyky ke stolu Poradna, který je určen především pro nováčky, ale své dotazy zde může položit každý. Pátý odkaz ("Ptejte se tribuna") vede ke stolu Tribun - hlas lidu, který slouží k otázkám či zprávám směřovaným přímo osobě tribuna. Další odkaz ("Diskuze o Fóru") vás přenese ke stolu Fórum, oficiálního stolu Fóra, kde najdete krom koncepce také diskuzi na téma Fóra. To je také nejlepší způsob, jak si ověřit platnost prvního odstavce této kapitoly, neboť Fórum se vyvíjí a mění neuvěřitelnou rychlostí. Poslední odkaz "Jen tak pokecat..." vede ke stolu, kde můžete nezávazně mluvit o čemkoliv a pokud se budete chovat slušně, nebudete napomínáni, že tato diskuse tam nepatří.</p>

      <p>V případě anonymních uživatelů je před odesláním zprávy do Fóra zapotřebí vyplnit nějakou identifikaci (přezdívku, jméno) a případně též e-mailovou adresu (jejím vyplněním prudce zvyšujete šanci na reakci). Fórum je přístupné pro anonymy i pro případ, že by se někomu nedařilo přihlásit; v takovém případě lze rovněž zkusit vyhledat pomoc na Chatu.</p>

      <p>Fórum je "nejméně oficiálním ze všech oficiálních míst tohoto serveru" - máte-li tedy na srdci něco opravdu závažného, je vhodné sdělit to jinou cestou než skrze Fórum. Fórum rovněž není vhodné na "praní špinavého prádla", protože, na rozdíl od Pošty či Putyky, je vidět i "zvenku".</p>


      <a name="pub"></a>
      <h2>Putyka</h2>
      <h3>Obsah sekce:</h3>
      <ul type="circle">
        <li><a href="#pub_list">Výpis stolů</a>
        <li><a href="#pub_sections">Sekce Putyky</a>
        <li><a href="#table_creation">Založení stolu</a>
        <li><a href="#table_list">Prohlížení stolu</a>
        <li><a href="#table_admin">Správa stolu</a>
        <li><a href="#table_board">Nástěnka stolu</a>
      </ul>

      <p>Klikli jste na odkaz "Putyka", čímž jste se přenesli do Putyky. Putyka je diskusní sekcí našeho serveru: Lze zde vést tematicky rozdělené diskuse s ostatními registrovanými uživateli. Diskuse jsou trvalé a nejsou omezeny počtem příspěvků (zatímco na některých jiných serverech existuje limit, například "posledních 200 příspěvků").</p>

      <p>Než se zapojíte do diskuse, dovolím si doporučit vám pár zásad, které zvýší vaši oblíbenost:<br>
      - Při vstupu k novému stolu si pozorně přečtěte "tiráž" (popis). Je uvedena kurzívou pod názvem stolu a stručně vyjadřuje, o čem se u stolu mluví (zatímco název může být zavádějící či naprosto nesrozumitelný, viz název stolu "Málo platné stravenky" - tento stůl kupodivu nemá se stravováním nic společného). <br>
      - Po pochopení popisu stolu navštivte Nástěnku stolu (pokud existuje, což poznáte podle nepřeškrtnutého odkazu [NÁSTĚNKA]). Na nástěnce totiž bývají další podrobnosti o fungování a pravidlech stolu. Začít diskutovat u stolu, aniž byste si prostudovali nástěnku, je jako stisknout červený knoflík "PAL!", aniž byste si zkontrolovali, kam je namířena raketa, k níž knoflík patří - je to prostě hloupost a může se vám to vymstít.<br>
      - Třetím krokem je pročíst si pozorně posledních 20 - 50 diskusních příspěvků u stolu, abyste se mohli "chytit". Otázka "O čem se diskutuje?" je na našem serveru považována za projev lenosti a snížené inteligence, takže ji nepokládejte.</p>

      <a name="pub_list"></a>
      <h3>Výpis stolů</h3>
      <p>Po kliknutí na "Putyka" se objeví výpis stolů v Putyce. Každý stůl zde má uveden svůj název, popis a svého vlastníka (správce). Kromě toho je u názvu stolu uveden počet příspěvků u něj (<i>Dočasná poznámka: Je-li zde uvedeno [0], může se jednat o "chybu"; jakékoliv jiné číslo je přesné</i>). Pokud jste už nějaký stůl navštívili, je počet příspěvků uváděn ve tvaru [nové/celkem] a v takovém případě máte k dispozici odkaz [z.], který způsobí, že systém "zapomene", že jste u stolu kdy byli. A proč to dělat? Pokud máte hodně stolů, které jste navštívili, ale nechodíte k nim diskutovat, tak trvá výpis všech stolů v putyce nesrovnatelně déle, jelikož musí server u každého takového stolu zpracovat, kolik je zde nových diskusí od vaší poslední návštěvy. Odkaz [ig.] (Ignoruj) zařadí tento stůl mezi neoblíbené, takže při výpisu "všechny stoly bez neoblíbených" tento stůl neuvidíte. Pokud jste tedy narazili na stůl, o kterém víte, že vás absolutně nezajímá, můžete ho takto označit a až vyberete filter "všechny bez neoblíbených", tak uvidíte pouze stoly, které vás zajímají či jste je ještě jako neoblíbené neoznačili.</p>

      <p><b>Co přesně je ve výpisu stolů uváděno o jednotlivých stolech?</b><p>

      </p><i><p>Například: <b>DraciDoupe.cz: bug&wish list</b> <b>[N]</b> [34/4012] <b>[z.] [ig]</b>&nbsp;&nbsp;&nbsp;&nbsp;Sem patří oznámení o CHYBÁCH (technických) ve fungování serveru, na které narazíte, a srozumitelně zformulovaná PŘÁNÍ (týkající se fungování serveru po technické stránce). Čtěte nástěnku...&nbsp;&nbsp;&nbsp;&nbsp;Alcator<br></i>
      Zleva doprava tento "řádek" znamená:<br>
      <br>
      - Stůl se jmenuje "DraciDoupe.cz: bug&wish list". Název stolu funguje jako odkaz ke stolu.<br>
      - Zvýraznění názvu (v každém skinu jiné) znamená, že u stolu jsou od vaší poslední návštěvy nové příspěvky.<br>
      - [N] znamená, že stůl má nástěnku. Jestliže je [N] červené, změnila se
      nástěnka od vaší poslední návštěvy. Toto N funguje jako odkaz rovnou na
      nástěnku.<br>
      - U stolu je 34 nových a 4012 celkem diskusních příspěvků.<br>
      - [z.] je odkaz na "zapomenutí vaší návštěvy".<br>
      - [ig] je odkaz na "ignorování tohoto stolu" (stůl se nebude vypisovat ve výpisu "Bez neoblíbených stolů").<br>
      - Ke stolu se píší chyby, na které jste narazili, a přání technického rázu (např. nová funkce, další vylepšení...)<br>
      - Vlastníkem stolu je uživatel s přezdívkou Alcator.</p>
      </font>
      <p>Jiný příklad: <b>Ragnarok</b> [25]&nbsp;&nbsp;&nbsp;&nbsp;Hraje tu někdo on-line RPG "Ragnarok!&nbsp;&nbsp;&nbsp;&nbsp;Ixidor <b>[ig]</b><br>
      Opět zleva doprava tento řádek znamená:<br>
      - Stůl se jmenuje "Ragnarok"<br>
      - Nemá nástěnku<br>
      - Ačkoliv je věnován hře Ragnarok, má nešikovně zformulovaný popis, navíc s vykřičníkem místo otazníku a chybějící uvozovkou.<br>
      - Patří uživateli s přezdívkou Ixidor<br>
      &nbsp;<br>
      <i>I to, jak pečlivě přistupujete k nazývání a popisu stolů, to, zda stolu vytvoříte nástěnku atd., je vaší vizitkou...<br>
      Tento stůl je smyšlený, ve výpisu Putyky ho nenajdete (naštěstí, nic proti RO).</i>
      </p>

      <a name="pub_sections"></a>
      <h3>Sekce Putyky</h3>

      <p>V dubnu 2005 došlo k zavedení sekcí, které mají za cíl zpřehlednit Putyku sdružením tematicky blízkých stolů. Použijete-li výpis Putyky "podle sekcí" (Vše podle sekcí, Oblíbené podle sekcí nebo Vše kromě neoblíbených podle sekcí), budou stoly místo pouhého abecedního seřazení seřazeny primárně podle sekcí, a teprve v rámci jednotlivých sekcí abecedně.</p>
      <p>Každá sekce má svůj název (stylový, atmosférický, například "Salónek pokuřujících mágů") a popis (věcný, objasňující zaměření sekce). Název a popis je uváděn vždy nad výpisem stolů, zařazených do sekce. Ze začátku mohou být některé sekce prázdné a při výpisu oblíbených stolů se může stát, že nějaká sekce zůstane prázdná stále (pokud si z ní nevyberete mezi oblíbené alespoň jeden stůl).</p>
      <p>O zařazování stolů do sekcí se stará "Hostinský" a/nebo "Šenkýřka" (momentálně jsou hostinskými Salmar a Sethem Tartir) a jeho/její pomocníci na základě žádostí vlastníků stolů.</p>
      <p>Existuje určitá "odpadní sekce" (Korýtko v prachu u cesty), ve které jsou všechny stoly, které nebyly zařazeny jinam. V této sekci je tedy nejvíc stolů a není mezi nimi žádná tematická souvislost.</p>

      <a name="table_creation"></a>
      <h3>Založení stolu</h3>

      <p>K založení stolu je zapotřebí vyplnit jistý formulář. Formulář má celkem 6 položek - pět vyplňovacích políček a jedno zaškrtávací. Je obvyklé, že vyplňujete pouze první dvě políčka (Téma, neboli název, a Stručný popis, neboli tiráž) a případně zaškrtnete políčko "Povol +- hodnocení", pokud očekáváte kvalitní diskusi. Pole pro omezení vstupu a zápisu se využívají jen u menšiny stolů.</p>

      <p>Všech šest "parametrů" může správce stolu kdykoliv změnit, stůl tedy lze přejmenovat apod., aniž by se z něj cokoliv ztratilo nebo aniž by uživatelé přišli o zařazení tohoto stolu mezi "oblíbené".</p>

      <p>Než založíte nový stůl, ujistěte se, prosím, že již neexistuje jiný stůl, který by zahrnoval téma, na které chcete diskutovat. Kupříkladu je zbytečné zakládat stůl "Pán Prstenů - kniha", když už existuje stůl "Vše o Pánu Prstenů", a je zbytečné zakládat stůl "Andrzej Sapkowski - spisovatel", když už existuje stůl "Spisovatel Andrzej Sapkowski". Jestliže nějaký stůl s daným tématem již existuje, ale je "mrtvý" (nediskutuje se u něj, správce se o něj nestará atd.), zkuste správci navrhnout, ať vám stůl předá, případně, pokud je stůl opuštěný (správce u něj nebyl už opravdu hodně dlouho), navrhněte tento stůl k zařazení do "Divoké privatizace" - k takovým návrhům slouží stůl "ADMIN - Putyka". Nebo se ještě můžete pokusit rozhýbat stůl v aktuální podobě a psát k němu - i to se občas povede.</p>

      <p><b>Do Putyky mají přístup, a tudíž zakládat stoly mohou, pouze přihlášení uživatelé.</b></p>

      <a name="table_list"></a>
      <h3>Prohlížení stolu</h3>

      <p>Po kliknutí na název stolu ve Výpisu stolů jste přeneseni ke stolu. Nahoře je "hlavička stolu": Název, vlastník, popis, ID číslo, a případně též informace o tom, v které sekci je stůl zařazen. ID číslo je vhodné používat při komunikaci s administrátory. Například chcete-li určitý stůl převzít od předchozího majitele, který je dlouhodobě neaktivní, protože pomocí tohoto čísla je stůl velmi snadno (pro administrátory) k nalezení.</p>

      <p>Ještě by bylo dobré zmínit, že ID (identifikační číslo) je velice dobrá pomůcka k rychlému nalezení stolu. Když někde vidíte reklamu na stůl, tak je pravděpodobné, že u ní bude právě ID stolu. Stačí jen kliknout na putyku a do políčka <i>"Jít ke stolu ID:"</i> vepište právě to ID číslo stolu, stiskněte ENTER a rázem jste u hledané diskuse. Tato funkce urychlí nalezení stolu v putyce. Je mnohem snažší napsat číslo "1713", než mezi pěti sty odkazy vyhledat stůl "Poradna"</p>

      <p>Pod hlavičkou se nachází řádek odkazů v hranatých závorkách - některé z nich nicméně nemusí být aktivní: Oblíbit / Zrušit oblíbenost slouží k zařazení stolu k oblíbeným, resp. vyřazení stolu z oblíbených. ADMIN vede do administrace stolu; místo ADMIN zde může být PŘEVEZMI, pokud stůl momentálně žádného vlastníka nemá. VZDÁT SE STOLU umožňuje vlastníkovi, aby se stolu vzdal a umožnil tak komukoliv tento stůl převzít. VYMAŽ je opět dostupné pouze pro vlastníka a po potvrzení znamená úplné smazání obsahu stolu i stolu jako takového. NÁSTĚNKA (spolu s časovým údajem o poslední změně a případným upozorněním na NOVINKY) je odkaz, vedoucí na nástěnku stolu - je-li nedostupný, pak nástěnka neexistuje. Nástěnku může měnit pouze vlastník nebo některý z jeho pomocných správců. Konečně STATISTIKY je odkaz na výpis statistik přístupů a příspěvků. Neuvěřitelné, jak dlouho se jimi někteří uživatelé dokáží kochat.</p>

      <p>Pod těmito odkazy je textové pole pro přidání diskusního příspěvku. Snažte se, aby každý váš příspěvek diskusi obohatil, tzn. abyste buď nabídli nový směr diskuse, nebo abyste přinesli novou informaci. Příspěvek "Och, to bylo vtipné" sice adresáta potěší, ale jinak nemá žádný další přínos a je tedy zbytečný. Příspěvek přidáte stisknutím tlačítka "Přidej".</p>

      <p>Stisk klávesy ENTER v tomto formuláři v konečném vzhledu příspěvku znamená řádkový zlom, ovšem pozor: před tímto stiskem nesmíte napsat mezeru. V tomto formuláři jsou přípustné některé HTML tagy: H1, H2, H3, B (či STRONG), U, I (písmeno měkké "i") a HR.</p>

      <p>Jestliže nebudete mít určitou dobu možnost přihlašovat se na server, ale chcete diskusi sledovat, můžete si ji nechat přeposílat na e-mail pomocí tlačítka "Přeposílej diskusi na e-mail". Po aktivaci se tlačítko změní na "Odhlaš z odebírání diskuse", čímž odebírání ukončíte. S touto funkcí nakládejte uvážlivě, u některých stolů jsou desítky příspěvků denně. Z vlastní zkušenosti potvrzuji, že e-mail po chvíli protestuje.</p>

      <p>Pod těmito tlačítky je "stránkovací mechanismus". Zobáčky doleva a doprava umožňují prohlížet si další stránky výpisu, a číselné pole uprostřed umožňuje změnit počet příspěvků vypsaných na jednu stránku. Počítejte s tím, že jsou-li u stolu nějaké nové příspěvky (od vašeho posledního přístupu), je tento fixní počet ignorován a místo toho jsou zobrazeny <b>všechny nové příspěvky plus tři</b>.</p>

      <p>Pod stránkovacím mechanismem pak následují jednotlivé diskusní příspěvky. U těch vašich máte k dispozici odkaz "smazat" (správce stolu má samozřejmě tuto možnost u všech příspěvků, aby mohl udržovat svůj stůl na potřebné úrovni, jak je zmíněno i níže). Zde si dovolím poznamenat, že smazat příspěvek, na který bylo reagováno (pokud touto reakcí není "okamžitě si to smaž!"), je neslušné. Pokud opravdu cítíte nutkání svůj starší příspěvek smazat a někdo na něj reagoval, oznamte, že jste svůj příspěvek smazali, ať mohou ostatní smazat své reakce na váš příspěvek. Jinak totiž vypadají, že mluví sami se sebou (což může být, mezi námi, i legrace, ale humoru s mírou, zde nejlépe vůbec).</p>

      <a name="table_admin"></a>
      <h3>Správa stolu</h3>
      <p>Jste-li vlastníkem stolu, máte přístupný odkaz "ADMIN", který vás přenese do administračního formuláře.</p>

      <p>Tento formulář má táž pole jako formulář pro založení stolu, ale navíc zde jsou ještě další položky:</p>
      <ul>
      <li>Žádost o zařazení do sekce</li>
      <li>Pomocní správci</li>
      <li>Předání stolu</li>
      </ul>

      <p>Přejmenování stolu či změna popisu je intuitivně zřejmá - stačí změnit text v příslušném políčku a stisknout tlačítko "Změň".</p>

      <p>Pokud chcete někomu zamezit v přístupu k vašemu stolu, stačí jeho přezdívku napsat do pole "Vstup zakázán"; v případě vícero takových osob je oddělujte čárkami. Podobně, chcete-li váš klub proměnit v soukromý, vyjmenujte v poli "Vstup povolen" ty uživatele, kteří k němu smí vejít.</p>

      <p>Uvedete-li v poli "Zápis povolen" přezdívku alespoň jednoho uživatele, znamená to, že nikdo kromě těchto uživatelů nemůže u stolu přispívat (tím není nijak ovlivněna možnost číst příspěvky druhých). Jinak mohou přispívat všichni, kteří se ke stolu dostanou.</p>

      <p>Do pole "ID pomocných správců" se, na rozdíl od ostatních polí, zadávají ID čísla uživatelů. ID číslo libovolného uživatele je uvedeno v Podrobnostech o něm hned na začátku a je tvořeno pouze číslicemi. Jednotliví pomocní správci se v tomto poli oddělují mezerami (jednou nebo více).</p>

      <p>Chcete-li stůl někomu předat, zjistěte si jeho/její ID číslo a toto číslo zadejte do pole "Předat stůl uživateli s ID:". Po kliknutí na "Předat" je stůl převeden na nového vlastníka. Samozřejmě je slušnost tohoto uživatele nejdříve kontaktovat a předání stolu s ním konzultovat, není zrovna ohleduplné bez upozornění na něj převést stůl, obzvlášť pokud o něj nemá nejmenší zájem.</p>

      <p>Vlastník stolu a jeho pomocní správci mohou mazat příspěvky ostatních uživatelů, zatímco běžní uživatelé mohou mazat pouze své vlastní příspěvky.</p>

      <p>Když se v putyce objeví dva stoly se stejnou tématikou a přijde se na to až po delší době, tak by byla přeci škoda, kdyby byl jeden stůl smazán. Toto se řeší právě funkcí "sloučení stolů", což mnohé napovídá. Vezmou se dva stoly, určí se, který zůstane, a oba dva se sloučí dohromady. Aby bylo po sloučení poznat, z jakého stolu každý příspěvek pochází, napíše se předem popis, jenž bude zobrazen u příspěvku ve výsledném stole. Jako popis je dobré dát například název stolu, pokud tedy není příliš dlouhý.</p>

      <a name="table_board"></a>
      <h3>Nástěnka stolu</h3>

      <p>Nástěnka stolu je editovatelná vlastníkem a pomocnými správci a je určena pro uchovávání nejpodstatnějších informací stolu na jednom snadno dostupném místě. Často zde naleznete také koncepci stolu.</p>

      <p>Klubové stoly v Putyce mají na nástěnkách například seznam členů či stanovy klubu, stoly věnované hrám zde mohou mít adresy webových stránek se zajímavými informacemi či stručné seznámení s pravidly. Dobře udržovaná nástěnka je vizitkou kvalitního stolu.</p>

      <a name="public"></a>
      <h2>Rubriky</h2>
      <h3>Obsah sekce</h3>
      <ul type="circle">
        <li><a href="#general">Obecné informace</a></li>
        <li><a href="#discussion">Diskuze</a></li>
        <li><a href="#classifying">Hodnocení děl</a></li>
        <li><a href="#alchemist">Alchymista</a></li>
        <li><a href="#alchemicalitems">Alchymistické předměty</a></li>
        <li><a href="#monsters">Bestiář</a></li>
        <li><a href="#articles">Články a Eseje</a></li>
        <li><a href="#adventure">Dobrodružství</a></li>
        <li><a href="#abilities">Dovednosti</a></li>
        <li><a href="#downloads">Downloady</a></li>
        <li><a href="#gallery">Galerie</a></li>
        <li><a href="#ranger">Hraničář</a></li>
        <li><a href="#rangerspells">Hraničářská kouzla</a></li>
        <li><a href="#cemetery">Hřbitov</a></li>
        <li><a href="#wizard">Kouzelník</a></li>
        <li><a href="#spells">Kouzla</a></li>
        <li><a href="#newclasses">Nová povolání</a></li>
        <li><a href="#newraces">Nové rasy</a></li>
        <li><a href="#items">Předměty</a></li>
        <li><a href="#warrior">Válečník</a></li>
        <li><a href="#thief">Zloděj</a></li>
        <br>
        <li><a href="#golden">O Hlavu Zlatého Draka</a>
      </ul>

      <a name="general"></a>
      <h3>Obecné informace</h3>

      <p>Rubriky jsou nejpodstatnější částí našeho serveru, nachází se zde nejrozsáhlejší sbírka doplňků pro Dračí Doupě - nestvůr, dovedností, povolání, kouzel, schopností, předmětů atd. - a právě proto zde od uživatelů očekáváme a vyžadujeme nejzodpovědnější chování a jednání. To, co vám s mírným pokáráním projde v Putyce a nad čím se na Chatu nikdo nepozastaví, může být v rubrice (v diskusi u díla) trestáno (např. stržením reputace). Tím vám nechci vyhrožovat, spíše vás nabádám k rozumu a zodpovědnosti. Než v jakékoliv rubrice na cokoliv kliknete (zejména na hlasovací mechanismus a tlačítko pro přidání diskusního příspěvku či díla), raději si to celé znovu promyslete, zvlášť, jste-li tu noví (prvních pár dnů či týdnů).</p>

      <a name="works"></a>
      <p>V každé rubrice se nachází <b>díla</b>. Někdy jsou díla označována jako příspěvky, ale protože toto slovo též označuje diskusní příspěvek (= komentář, kritika), může to být matoucí, proto tento dokument mluví zásadně o <b>dílech v rubrikách</b> a <b>příspěvcích v diskusích</b>.</p>

      <p>Jestliže uživatel nabídne našemu serveru svoje (!) dílo ke zveřejnění, je toto dílo zařazeno do tzv. Čekárny. Přehled děl, čekajících v čekárně na posouzení redaktorem, je k nahlédnutí pod odkazem "Čekárna", resp. "Neschválené příspěvky" nebo "Čekající díla". Zde pro každou rubriku již NEplatí, že čím níže je dílo uvedeno, tím dřív se dostane na řadu (tzn. první příchozí je nejníže, ovšem nemusí být nutně schválen jako první).</p>
      <a name="editors"></a>
      <p>Každá rubrika má své <b>redaktory</b>. To jsou uživatelé na čtvrtém (zeleném) levelu. Jejich seznam a seznam kompetencí (tzn. které rubriky spravují) jsou k dispozici pod odkazem "Tvůrci", resp. "Tvůrci a redakce".</p>

      <p>Redaktoři ve svém volném čase bez nároku na honorář posuzují díla, zaslaná do jejich rubrik, a rozhodují o jejich schválení či zamítnutí. V obou případech je autor informován e-mailem o rozhodnutí. V případě schválení udělí redaktor dílu určité hodnocení a dílo se objeví v dané rubrice.</p>

      <p>Od okamžiku, kdy je dílo schváleno, je vidí i ostatní uživatelé, mohou si je číst, prohlížet (u obrázků) a stahovat (u Downloadů), mohou je kritizovat* a mohou je hodnotit v hvězdičkovém známkovacím systému.</p>

      <i>* Slovo kritizovat neznamená "shazovat" nebo "označovat za špatné". Znamená to sdělovat, nakolik daný objekt (podrobený kritice) splňuje <b>kritéria</b> (požadavky).</i>

      <a name="discussion"></a>
      <h3>Diskuze</h3>

      <p>U každého díla v každé rubrice máte právo vyjádřit svůj názor na toto dílo v diskuzi. Zde si dovolím zdůraznit, že by mělo jít POUZE o názor na dílo, ne na autora, redaktora rubriky, celý server, Dračí Doupě či cokoliv jiného. Vyjadřujte se pouze k dílu. Mělo by jít o názor věcný a jestliže jej chcete zveřejnit, měli byste jej podpořit argumentací. Diskuzní příspěvky by neměly být odbyté, dejte si na svém projevu záležet. Nemáte-li co říci, raději neříkejte nic. V pravidlových rubrikách se vyhýbejte hodnocení podle "emocí", takové hodnocení je "přípustné" pouze u Galerie (kde byste ovšem i tak měli uvést, které části obrázku na vás zapůsobily a proč), a v Článcích a Esejích u poezie a povídek (i tam byste ovšem měli alespoň zmínit, která pasáž se vám líbila a která ne, která více a která méně). Dnes se názory na diskuzi rozbíhají a žádný perfektní návod dostat nemůžete, nejlépe uděláte, když budete nejdříve nějakou diskuzi sledovat a poté teprve sami přispějete.</p>

      <a name="classifying"></a>
      <h3>Hodnocení děl</h3>

      <p>Je to velmi lákavé a celý internet bohužel trpí stejným neduhem - Jakmile je někde "něco klikacího", 99% návštěvníků dané stránky  neodolá a "klikne". Jedná-li se navíc o možnost něco oznámkovat, a tím tomu upravit průměr, neodolá nikdo.</p>

      <p>Díla v rubrikách můžete hodnotit. Zdůrazňuji, <u>můžete</u>. Není to nutné - dovedeno do extrému, tento server by si plně vystačil, i kdyby kromě redaktora rubriky nikdo nehodnotil (hvězdičkami). Stupnice je šestistupňová: od nula do pěti hvězdiček. To si zaslouží pár informací a námětů na zamyšlení, protože je to poměrně netradiční stupnice:<br>
      - Čistě matematicky vzato, průměrné hodnocení je 2.5*, což znamená, že <b>3* už je NAD průměrem</b>, nikoliv průměr. Připadá-li vám tedy dílo mírně nadprůměrné, měli byste hlasovat 3*, a nikoliv 4*.<br>
      - Analogicky, mírně podprůměrné dílo = 2*. I to je ještě pořád poměrně slušný výsledek.<br>
      <br>
      - Nula hvězdiček, nejhorší možné hodnocení, má vícero významů, resp. v každé rubrice to může znamenat něco jiného: V rubrikách, kde jde především o příběh, to znamená naprostou slátaninu, odfláknuté dílo apod.; v herních rubrikách to pak znamená naprostou nepoužitelnost, neslučitelnost s pravidly, nelogičnost apod.<br>
      - Jedna hvězdička může znamenat "za snahu", nebo také "za dobrý nápad": Autor se sice snažil a dílo neodflákl, ale bohužel investoval značné úsilí do něčeho, co vás nijak nezaujalo, nebo měl, naopak, dobrý nápad, ovšem nedotáhl jej ani do poloviny, natož do konce. Toto je velmi častý případ v rubrice Předměty, kde autor dostane zajímavý nápad na artefakt či magický předmět, ale nedomyslí důsledky, interakci předmětu s prostředím apod.<br>
      - Dvě hvězdičky, jak již bylo zmíněno, už jsou "téměř průměr": Povídka má jakýs takýs příběh a dá se číst, předmět má rozumný popis a nápad, nestvůrka je použitelná pro "vybafnutí na hrdiny". Chybí tomu ovšem zasazení do prostředí, pointa, nějaká zajímavost, detaily.<br>
      - Tři hvězdičky označují dobrý (nadprůměrný) příspěvek. <br>
      - Čtyři hvězdičky přísluší kvalitnímu dílu: Nestvůra je vykreslena pečlivě, včetně popisu toho, co dělá, když zrovna nepožírá hrdiny; rasa je vykreslena včetně společenského uspořádání a historie apod.<br>
      - Pět hvězdiček přísluší příspěvkům výborným, ihned použitelným při hře (u pravidlových rubrik), resp. napsaným čtivě, barvitě a výborně vypointovaným (povídky).<br>
      - Velmi doporučovanou metodou je NEJPRVE napsat kritiku díla do diskuse, vypsat co považujete za klad a co naopak za nedostatek, co se vám líbí, co vám připadalo nesrozumitelné či zbytečné apod.... a teprve poté hlasovat. Někdy je také lepší napsat kritiku díla do diskuse, vypsat co považujete za klad a co naopak za nedostatek, co se vám líbí, co vám připadalo nesrozumitelné či zbytečné apod. a pak JEŠTĚ počkat na vyjádření autora, než zahlasujete. Pokud je ale diskuze u díla již rozsáhlejší, je vhodné si ji nejprve přečíst, a pokud se váš názor shoduje s názorem někoho jiného, není nutno znovu opakovat cizí argumenty, stačí napsat: "Souhlasím s názorem uživatele Y, až na výtku V, která mě osobně nevadí. Proto hlasuji tak, jak hlasuji."
      </p>

      <p>Vaše hlasování vidí autor díla, všichni redaktoři a rovněž všichni ostatní, kdo už hlasovali. Hlasování můžete jedenkrát opravit, ovšem nejdříve 3 hodiny a nejpozději 48 hodin po hlasování - toto je ochrana proti podvodníkům, kteří dříve hlasovali stejně jako redaktor, aniž by dílo četli. Hlasy všech hlasujících jsou rovnocenné, až na hlas schvalujícího redaktora, který se počítá "třikrát"; proto, když redaktor zahlasuje 1* a někdo jiný dá 5*, není průměr 3 ([1 + 5]/2), nýbrž 2 rovné ([3*1 + 5]/4).</p>

      <p>Kromě šesti různých hvězdičkových možností máte ještě jednu možnost: Vzdát se hlasování. Tuto možnost můžete použít, aby vás už nadále hlasovací formulář "nepokoušel"; vhodné to je v případě, že se nepovažujete za dostatečně způsobilého/způsobilou pro přiměřené oznámkování díla, případně pokud vás s autorem poutá nějaké osobní pouto či silná emoce (ať už pozitivní, či negativní). Kupříkladu členové redakce týdeníku "Týden se serverem" se vzdávají hlasování u jednotlivých čísel, aby omylem nezahlasovali a nevyvolali tak podezření z nějakého "přilepšování".</p>

      <p>Hvězdičkové hodnocení je věc veřejná a jste-li vyzváni, abyste své hodnocení zdůvodnili v diskusi u díla, měli byste tak učinit. Máte právo na odlišný názor, klidně velmi odlišný, ale měl by být opodstatněný. <b>"Miluju minotaury" není důvod, proč dát každé rase "Minotaurus" pět hvězdiček...</b></p>

      <p>Nyní je ovšem ta pravá chvíle zmínit jednu z těch horších stránek hodnocení. Existují totiž uživatelé, kterým se říká "nuláci". Nulák je někdo, kdo opakovaně hodnotí díla neúměrně jejich kvalitě bez udání důvodu, nejčastěji nulou. Nuláctvím je ale nazýváno i hodnocení velice slabých děl vysokou známkou, bez zjevné příčiny a neopodstatněně. Jelikož se jedná o vážný zásah do klasického fungování hodnotícího systému děl v rubrice, je takové chování považováno za nepřípustné a nuláci jsou tvrdě postihováni, dost často i smazáním ze serveru. Redaktor příslušné rubriky je povinný a plně oprávněný tuto situaci řešit. Pokud máš však na dílo jiný názor než ostatní, můžeš samozřejmě hodnotit výrazně odlišně. Ovšem v takovémto případě je tvou povinností své jednání odůvodnit a své hodnocení podložit kritikou díla.</p>

      <p>
        <b>Ve výpisu děl v rubrice můžete u některých děl spatřit, že jejich celkové hodnocení (které je obecně průměrem hodnocení všech hodnotitelů) je 6*, přičemž ta šestá hvězdička má bílou barvu a v některých skinech podobu malého dráčka. Takto jsou označována díla, která zvítězila v prestižní soutěži O Hlavu Zlatého Draka a která tudíž představují to nejlepší, co je na našem serveru k vidění.</b>
      </p>



      <a name="concepts"></a>
      <h3>Koncepce rubrik</h3>

      <p>Každá rubrika je spravována jedním nebo vícero redaktory a tito redaktoři spolu sdílí určitou vizi o fungování rubriky. Tuto vizi formulují do dokumentů nazvaných "Koncepce". Každá rubrika má tedy svou koncepci; tyto koncepce jsou dostupné v záhlaví výpisů děl v rubrikách pod odkazem "KONCEPCE RUBRIKY". Koncepce je velmi podrobný dokument, ve kterém redaktor nastiňuje, co očekává od pětihvězdičkového příspěvku, co musí v příspěvku být a co tam být nesmí, jak to má být napsáno/zformátováno, co je diskvalifikující a čeho si naopak velmi cení apod. Koncepce jsou protkány velkým množstvím rad od redaktorů. (Redaktoři jsou obvykle velmi zkušenými přispěvateli ve svých rubrikách, proto se vyplatí těmto radám naslouchat a brát si je k srdci.)</p>

      <p>Koncepci byste si měli připomenout nejlépe před tím, než zkusíte nějaké dílo pro náš server napsat, a znovu si ji připomenout/zkontrolovat, když dílo chcete přidat (koncepce se totiž průběžně vylepšují, byť změny jsou spíše menší, žádné kotrmelce nečekejte). Jen tak lze minimalizovat riziko, že vám přijde e-mail "Zamítnutí příspěvku" a komentářem: "Ne, opravdu nemůžeme zveřejňovat díla bez diakritiky a psaná svahilsky."</p>

      <a name="sending"></a>
      <h3>Odeslání díla k posouzení</h3>

      <p>U naprosté většiny rubrik (kromě Downloadů, Dobrodružství a Galerie) odešlete dílo k posouzení pomocí formuláře, který je přístupný odkazem "Přidat příspěvek" v záhlaví výpisu děl v dané rubrice. <b>Znovu doporučuji: přečtěte si koncepci, jinak opravdu hrozí, že dílo odešlete nikoliv ke schválení, nýbrž k zamítnutí</b>. U zmíněných tří rubrik najdete postup pro přidání příspěvku na jiném místě - postup je popsán na nástěnce oficiálního stolu rubriky (Rubrika - Galerie, ...), zasílání příspěvků probíhá většinou e-mailem a na nástěnce je také soubor pravidel, kterých by se autor příspěvku měl držet.</p>



      <a name="alchemist"></a>
      <h3>Alchymista</h3>

      <p>Nové schopnosti pro Alchymistu, Theurga a Pyrofora, noví démoni, nové sféry..., to vše nabízí tato rubrika.</p>

      <a name="alchemicalitems"></a>
      <h3>Alchymistické předměty</h3>

      <p>Zde jsou uváděny lektvary, rachejtle, pasti, předměty..., které může vyrobit alchymista nebo některý z jeho oborů.</p>

      <a name="monsters"></a>
      <h3>Bestiář</h3>

      <p>Rubrika, v níž najdete přehršel "nepřátel" všeho druhu. Každá nestvůra je zařazena do určité skupiny (nemrtví, zvířata, magičtí tvorové...), což umožňuje filtrování.</p>

      <p>U každé nestvůry najdete tradiční bestiářovou hlavičku a slovní popis nestvůry. Pro PJ je Bestiář obrovskou studnicí neokoukaných nestvůr, kterými může překvapit své hráče. Nově se zde objevují zajímavé Cizí Postavy, které může PJ použít pro potrápení hráčů.</p>

      <a name="articles"></a>
      <h3>Články a Eseje</h3>

      <p>Tato rubrika, ač nejobsáhlejší co do počtu děl, je (v průměru) nejméně vztažená k Dračímu Doupěti. Najdete zde fantasy povídky, poezii milostnou, bardskou i filosofickou, reportáže z různých akcí, recenze knih, filmů a počítačových her, pravidlové doplňky, pozvánky, úvahy i ledacos dalšího. Při přispívání do této rubriky počítejte se značnou prodlevou mezi odesláním díla a jeho schválením; tato doba může dosáhnout i dvou měsíců. Každopádně si zde nastudujte koncepci rubriky a počítejte s velkou konkurencí a poměrně přísnými měřítky. Přestože je  rubrika nedračákovská, její kvalita je více než slušná.</p>

      <a name="adventure"></a>
      <h3>Dobrodružství</h3>

      <p>V této rubrice naleznou Pánové Jeskyně několik vypracovaných dobrodružství, která mohou zkusit sehrát se svými postavami.</p>

      <a name="skills"></a>
      <h3>Dovednosti</h3>

      <p>Tato rubrika nabízí širokou nabídku dovedností, které se mohou naučit postavy bez rozdílu rasy, pohlaví či povolání.</p>

      <a name="downloads"></a>
      <h3>Downloady</h3>

      <p>Do této rubriky jsou zařazovány veškeré "příspěvky", které si uživatelé musí stáhnout, chtějí-li je používat: editory map, doprovodná hudba, osobní deníky, programy na nahazování postav atd. Název díla je odkazem na stažení, pro čtení diskuse je potřeba kliknout na odkaz "diskuse".</p>

      <a name="gallery"></a>
      <h3>Galerie</h3>

      <p>Najdete zde spoustu obrázků, maleb a počítačem renderované grafiky s fantasy tématikou.</p> 

      <p>Zvláštností této rubriky je, že díla v ní nejsou hodnocena hvězdičkami a že Galerie není pouze místem prezentace vlastních prací, ale především místem, kde má autor možnost obdržet konstruktivní kritiku.</p>

      <a name="ranger"></a>
      <h3>Hraničář</h3>

      <p>Do této rubriky patří vše, co se týká Hraničářů, Chodců, Druidů a jejich psích přátel - s výjimkou kouzel.</p>

      <a name="rangerspells"></a>
      <h3>Hraničářská kouzla</h3>

      <p>V této rubrice naleznou PJové a hráči nová kouzla, která může sesílat Hraničář, Chodec, Druid nebo Chodcův meč.</p>

      <a name="cemetery"></a>
      <h3>Hřbitov</h3>

      <p>Rubrika často omílaná a dlouho se vyvíjející. Nakonec skončila někde mezi pravidlovým DrD a literární rubrikou. Obsahuje méně příspěvků než Články a Eseje, přesto si i zde můžete vybrat z různých druhů děl. Toto je další rubrika, kde je opravdu bezpodmínečně nutné číst a dodržovat koncepci, obzvlášť co se týče hranice mezi Hřbitovem a ČaE. Koncepce je složitá a na toto místo se ve zkratce nevejde. Mohu říct snad jen to, že jde většinou o literární "pohřbívání" postav, světů, umírání, rozloučení se s postavou, případně nějakou zkázu či velkou válku.</p>

      <a name="wizard"></a>
      <h3>Kouzelník</h3>

      <p>Tato rubrika nabízí doplňky pro hraní kouzelníků, mágů a čarodějů - s výjimkou kouzel. Noví přítelíčkové, nové schopnosti atd., to vše zde naleznete.</p>

      <a name="spells"></a>
      <h3>Kouzla</h3>

      <p>Tato rubrika zahrnuje velkou škálu nových kouzelnických kouzel.</p>

      <a name="newclasses"></a>
      <h3>Nová povolání</h3>

      <p>Od nejjednodušších (na vytvoření) specializací (bylinkářka, kovboj, léčitel...), přes náročnější obory (bojovník, lupič) až po nejnáročnější kompletní nová povolání - to vše nabízí v hojném počtu tato rubrika.</p>

      <a name="newraces"></a>
      <h3>Nové rasy</h3>

      <p>Jestliže už vás omrzeli hobiti, krollové a barbaři, zkuste si jako rasu zvolit některou z mnoha zde nabízených nových ras.</p>

      <a name="items"></a>
      <h3>Předměty</h3>

      <p>Nové obyčejné i magické zbraně, vzácné klenoty, artefakty, ..., zkrátka jakýkoliv předmět, který není vyhrazen pouze pro jedno povolání, může najít útočiště v této rubrice.</p>


      <a name="#DrD_development"></a>
      <h3>Rozvoj DrD</h3>

      <p>Najdete zde skupinu pro Armády, skupinu pro Architekturu a hrady, skupinu pro Obchod a ekonomiku, domov zde naleznou texty o diplomacii a politice i seznamovací popisy vašich soukromých světů či netradičních prostředí pro dobrodružství (aneb "To vám takhle jednou cestujeme Peklem a...")... Další díla jsou také různé tipy, eseje a pojednání o samotném hraní.</p>


      <a name="warrior"></a>
      <h3>Válečník</h3>

      <p>Sem patří jakékoliv nové schopnosti či finty pro Válečníka, Bojovníka a Šermíře.</p>

      <a name="thief"></a>
      <h3>Zloděj</h3>

      <p>V této rubrice jsou shromážděny veškeré herní doplňky pro Zloděje, Sicca a Lupiče.</p>

      <a name="golden"></a>
      <h3>O Hlavu Zlatého Draka</h3>
      <p>Zkráceně OHZD nebo OHyZDa, je prestižní "finále", pořádané každého půlroku (se záběrovými obdobími prosinec až květen a červen až listopad). Po skončení záběrového období jsou vzata díla, která mají průměrné hodnocení 4.0 a vyšší, a tato díla jsou nominována do OHZD. Následně uživatelé na modrém a vyšším levelu pro tato díla hlasují, udělují jim hlasy podle toho, jak se jim které z těchto špičkových děl líbilo.</p>
      <p>V každé rubrice může každý hlasující umístit jedno dílo na první místo, jedno dílo na druhé místo, jedno dílo na třetí místo a může rovněž jednomu dílu udělit "Černého Draka", který znamená, že podle mínění hlasujícího toto dílo není dost kvalitní na to, aby si zasloužilo vyhrát.</p>
      <p>Po hlasovacím období, které trvá přibližně jeden měsíc, jsou spočítány hlasy a určeni vítězové v každé rubrice. Vítězové jsou oznámeni hned po vyhodnocení, diplomy pro vítěze předává redakce v rámci některého srazu ("<b>con</b>u"), obvykle PragoConu a GameConu.</p>
      <p>Autoři vítězných děl obdrží +10 reputace a jejich díla obdrží "šestou hvězdičku" (která má v některých skinech podobu malého dráčka) jako označení "toho nejlepšího, co náš server nabízí".</p>

      <p></p>

      <a name="reputation"></a>
      <h2>Reputace</h2>

      <p>Jistě jste si už někdy o někom řekli "Ten mluví jako kniha", "Páni, ten mluví jak dlaždič!", případně "Hm, takhle kdyby mi to tehdy vysvětlil chemikář na základce, neměl bych z Chemie čtyřku..." Fakt, že někteří lidé se vyjadřují zmateně a jiní přesně, někteří mlátí prázdnou slámu a jiní mluví k věci, někteří volí slova, která nikoho neurazí, zatímco jiní prokládají věty slovem "vole" jako interpunkcí, svědčí o tom, že nejsme všichni stejní.</p>

      <p>Reputace je v konečném důsledku číslo - kladné nebo záporné. Kladná hodnota reputace (uživatele) vyjadřuje, že svými diskusními příspěvky častěji ostatní uživatele nadchne než zklame, častěji potěší než zarmoutí, častěji konstruktivně inspiruje než sprostě urazí. Naopak, záporná reputace uživatele svědčí o tom, že pro vulgarismus či hloupý žvást nejde nikdy daleko, že se baví poškozováním ostatních a je nafoukaný.</p>

      <p>Reputace uživatele je (ve většině případů) rovna součtu dílčích reputací, získaných (či ztracených) za diskusní příspěvky. Jestliže tedy uživatel napsal 80 diskusních příspěvků a pět z nich bylo ohodnoceno jedním bodem kladné reputace, bude jeho celková reputace +5. Naopak, pokud uživatel napsal pětkrát do diskuse "Todle je blbost, jdi se bodnout!" a pokaždé za to dostal -3 body reputace, bude jeho celková reputace -15.</p>

      <p>Za určitých okolností mohou nicméně redaktoři serveru udělit uživateli "bonusovou reputaci" (kladnou či zápornou), například za vítězství v soutěži O.H.Z.D. se uděluje +10 bodů reputace - to je ve výpisu zobrazeno tak, že udělující je "OHZD" (O Hlavu Zlatého Draka).</p>

      <p>Reputaci mohou udělovat pouze uživatelé na 3. (oranžovém) a vyšším (fialovém, červeném a zeleném) levelu. Ti mají na každý týden určité množství bodů, které mohou rozdělit (nicméně nemusí).</p>

      <p>V Podrobnostech o uživateli ("v infu") najdete řádek "Reputace uživatele: XXX". Základní hodnota je 0 a u spousty uživatelů se reputace pohybuje velmi blízko této hodnotě. Pokud kliknete na odkaz "Úplný výpis reputace", uvidíte pod celkovou reputací výpis, od koho a kolik reputace jste obdrželi. A pokud je některé z těchto čísel klikací odkaz, přenese vás kliknutí na něj do výpisu, za CO jste reputaci obdrželi. Je tam vždy uveden krátký citát příspěvku, za který jste reputaci obdrželi.</p>

      <p>Slušní uživatelé vám při udělení reputace napíší, za co vám ji udělili (pokud to není naprosto jasné, což u kladné reputace obvykle je). U záporné reputace je obvyklé, že vysvětlení do pošty obdržíte vždy, nicméně pokud se tak nestane, zeptejte se toho, kdo vám ji udělil - je jeho povinností vám sdělit, za co vám reputaci udělil/sebral. </p>

      <p>Cítíte-li se někým poškozeni (například máte-li pocit, že jste si zápornou reputaci nezasloužili), zkuste to s ním probrat poštou; fialoví a rudí uživatelé jsou většinou rozumní a dá se s nimi diskutovat. Pokud se nicméně tato domluva nevyvine tak, jak si představujete, a vy se stále cítíte poškozeni, můžete se obrátit na tribuna rozhodnutí je konečné. (Na rozdíl od odvolacího procesu v soudním systému České Republiky zde nicméně neplatí, že výsledek odvolacího řízení nemůže být horší než původní verdikt.) </p>

      <p>Při prohlížení diskusí u děl v rubrikách a diskusí u stolů v Putyce si můžete všimnout, že některé příspěvky mají v záhlaví uvedeno (zeleně) Kladná reputace, případně (červeně) Záporná reputace. Když na takový příspěvek narazíte, zkuste si jej pozorně přečíst a v duchu si odvodit, proč asi tento příspěvek někomu připadal natolik přínosný pro diskusi, že jej ocenil kladnou reputací, resp. proč někomu připadal natolik nevhodný, že jej potrestal zápornou reputací. Tímto způsobem si velmi rychle zapamatujete, co se na našem serveru cení a co je, naopak, vnímáno jako nevhodné, a zvýšíte tím svoji šanci na kvalitní a druhými ceněné diskutování.</p>

      <p>Nabízím vám zde určitý "check-list" (vyslov: čeklyst; "odškrtávací seznam") prvků, které se mohou v diskusních příspěvcích vyskytovat. Jestliže si na zeleném seznamu v duchu odškrtnete alespoň dva body, je daný příspěvek "kandidátem na kladnou reputaci"; jestliže si naopak odškrtnete alespoň dva body na červeném seznamu, riskuje daný příspěvek zápornou reputaci. Dovolím si podotknout, že se jedná o soukromý seznam, ovšem zkušeného uživatele:</p>
      <font color="green">
      <ul>
        <li>Vyčerpávající a zcela srozumitelná odpověď na položenou otázku.
        <li>Jazykově bezchybně napsáno.
        <li>Čtivé, vtipné.
        <li>Rozebírá nastíněné téma z vícero úhlů, nabízí argumenty, případně protiargumenty.
        <li>Inspirující, nabízí dostatek podkladů pro další zamyšlení či diskusi.
      </ul>
      </font>

      <font color="red">
      <ul>
        <li>Uráží nebo zesměšňuje nějakého člověka, případně se jedná o výrok rasistický, xenofobní apod. - tzn. příspěvek je agresivní.
        <li>Ačkoliv je příspěvek velmi krátký, je v něm taková spousta překlepů a chyb, že je zřejmé, že si jej autor po sobě nepřečetl - tzn. příspěvek je lajdácký.
        <li>Týká se úplně jiného tématu, než dosavadní diskuse, případně se příspěvek ptá na něco, co bylo odpovězeno v některém z posledních příspěvků - tzn. autor je líný.
        <li>Zmatečně napsané - není zřejmé, zda se autor ptá, stěžuje si, chlubí se či rozkazuje, o co mu jde ("hele jak mam psa" - chybí tam jen koncové "T" (psát), nebo celé slovo "vykartáčovat" (psa)? Nebo se snad chlubí, že má krásného psa? Nebo šikovného?) - tzn. příspěvek je lajdácký.
        <li>Ačkoliv autor o něco prosí, v celé jeho žádosti se nevyskytuje kouzelné slovíčko "prosím", případně má jeho prosba formu rozkazu, navíc doprovázeného nadbytkem vykřičníků atd. - tzn. příspěvek je arogantní.
        <li>Tapetování, spamování, zbytečné opakování výše zmíněného textu, opakované psaní více příspěvků po sobě, i když šly napsat v jeden jediný, psaní nesmyslů (adsfa, 5646 - bez komentáře).
      </ul>
      </font>




      <p>Pro postup na vyšší úroveň je nezbytným (nikoliv dostačujícím) požadavkem kladná reputace. Naopak, klesne-li reputace nějakého uživatele na nekladnou úroveň, při nejbližším přepočtu klesne na žlutou úroveň. Uživatelé s velmi zápornou reputací (dříve -20 nebo horší) jsou z komunity vyháněni (mazáni).</p>

      <a name="wise_owl"></a>
      <h2>Moudrá Sova</h2>

      <p>Moudrá Sova je problematickou, přesto však užitečnou součástí našeho serveru. Jedná se o diskusní fórum, fungující na technologii (kódu) "phorum". Řečeno jinak: Zatímco všechno ostatní naprogramovali původní, minulí či současní programátoři, Moudrá sova vznikla pouhou decentní úpravou cizího kódu, který tudíž tak docela nezapadá ani vzhledem, ani jinak do zbytku serveru. Lepší integrace Moudré sovy do serveru je v podstatě nemožná bez kompletního přepsání, což je mimo naše časové možnosti.</p>

      <p>Moudrá Sova je dostupná z odkazu "Moudrá Sova". Při prvním vstupu do MS byste se měli přihlásit (zaregistrovat) pomocí odkazu "Přihlášení" ("Je třeba, abyste se zaregistroval? Zaregistrujte se zde"). Určitou podivností MS je, že poté, co vyplníte jméno a heslo a zvolíte "Přihlásit", načte se (možná) přihlašovací formulář znovu - prázdný. To u většiny serverů znamená "Špatné jméno/heslo", ovšem v MS to nic takového neznamená. Prostě zvolte odkaz "Seznam diskusních témat" a uvidíte, že jste přihlášeni (tedy, že odkaz "Přihlásit" zmizel a nahradil jej odkaz "Odhlásit").</p>

      <p>Jste-li zaregistrovaní na DraciDoupe.cz, v MS si musíte se registraovat tak jako tak. Dobrým zvykem je však použít pro registraci stejnou přezdívku jako na serveru DraciDoupe.cz, abyste nemátli ostatní uživatele a aby se Vám příspěvky v MS započítávali do statistik. Dbejte, prosím, i na rozlišení malých a velkých písmen přezdívky. Pokud již přezdívka není dostupná, napište zprávu tribunovi serveru, který Vaši žádost zhodnotí. Obecně se dá říci, že pokud jste registrováni na serveru DraciDoupe.cz, máte právo na stejnou přezdívku i v MS.</p>

      <h3>Vlákna</h3>
          <p>Diskuse v Moudré Sově jsou strukturované a mají podobu tzv. "vláken". Vlákno má svůj kořen - první příspěvek. Když si jej zobrazíte, uvidíte pod ním odpovídací formulář. Když formulář vyplníte a odešlete, přiřadí se tato odpověď k PRÁVĚ VYBRANÉMU PŘÍSPĚVKU v diskusi - tedy ne nutně ke kořenu diskuse! diskusi si můžete zobrazit buď strukturovaně - v tom případě vidíte vždy jen jeden diskusní příspěvek celý, zbytek ve formě názvů v stromové struktuře; nebo si můžete nechat zobrazit všechny reakce, ovšem pak ztratíte přehled o tom, co je reakcí na co, protože reakce budou seřazeny chronologicky, nikoliv strukturovaně.</p>
          <p><b>Jestliže toto je úvodní příspěvek... (1.1.2005)</b></p>
          <ul>
            <li>Pak toto je první odpověď... (2.1.2005)
            <ul>
              <li>Toto je první reakce na první odpověď (3.1.2005)
              <ul>
                <li>Toto je námitka proti první reakci na první odpověď (8.1.2005)
              </ul>
              <li>Toto je druhá reakce na první odpověď (7.1.2005)
            </ul>
            <li>Toto je druhá odpověď (5.1.2005)
          </ul>
          <p>Zobrazíte-li si tuto "diskusi" pomocí "Zobrazit všechny reakce", může se stát, že uvidíte toto (nezapomeňte, že jde o chronologické řazení):</p>
          <p><b>Jestliže toto je úvodní příspěvek...</b>
          <ul>
            <li>Pak toto je první odpověď
            <li>Toto je první reakce na první odpověď
            <li>Toto je druhá odpověď
            <li>Toto je druhá reakce na první odpověď
            <li>Toto je námitka proti první reakci na první odpověď
          </ul>
          
      <h3>Části Moudré Sovy</h3>
      <p>Moudrá sova má v současné době 7 hlavních částí (poněkud nesmyslně označovaných jako "témata"):</p>
      <ol>
        <li><b>Autoři vs. Redaktoři</b><br />
            Toto je sekce určená výhradně na polemizování o důvodech zamítnutí vašeho díla. Z toho plynou závazná pravidla pro přispívání: Do této sekce autor díla jako nové vlákno vloží své zamítnuté dílo, pod něj uvede kompletní zdůvodnění zamítnutí, které obdržel e-mailem, pod toto zdůvodnění uvede své protiargumenty, a takto kompletní příspěvek odešle.<br>
            Poté kontaktuje příslušného redaktora a slušně jej požádá, aby navštívil toto vlákno (které musí mít smysluplný název "Rubrika - Název_díla", žádné "Proč!!!???" ani "Ty hajzle!!!" netolerujeme!) a vyjádřil se.<br>
            Počítejte s tím, že do diskuse budou přispívat i jiní uživatelé. Je to jejich právo, a dokonce to svědčí o tom, že si svých redaktorů váží, protože jim "odlehčí" tím, že vaše dílo zkritizují ze svého pohledu, takže redaktor se může věnovat prospěšnější činnosti.<br>
            Pozor: Tato sekce NENÍ WORKSHOP (Autorská dílna), takže otázka "A jak bych to měl vylepšit?" je krajně nevhodná a bude zřejmě ignorována.
            
        <li><b>Dílna</b><br />
            Toto je Autorská dílna (Workshop), kde vám budou ostatní uživatelé (případně redaktoři) radit, jak vylepšit vaše rozpracované dílo. Prosím, nepleťte si "radu" a "spolupráci": Rada je například "Podle mě Balrog nemůže mít takto nízké obranné číslo", spolupráce by spočívala v sepsání pěti odstavců textu na téma "Balrogovo obranné číslo", na jejichž konci by byla uvedena správná hodnota.<br>
            Vy jste stále autorem/autorkou díla a očekává se tedy, že "oddřete" 99% práce. Ostatní vás pouze mohou naťuknout správným směrem, naznačit vám, co děláte špatně a co by bylo vhodné vzít do úvahy.<br>
            <b>Vlákna, která již splnila svůj účel (autor již nepotřebuje další rady, protože již nahrál novou verzi jako nevé vlákno nebo již odeslal dílo do rubriky) jsou průběžně mazána moderátory MS kvůli přehlednosti a tomu, aby se na první stránku vešlo co nejvíce "aktivních" vláken.</b><br>
            <a name="moderators"></a>
            <u>Dílna je jedinou částí Moudré Sovy, kde lze používat HTML tagy. <b>Dílna je moderovaná</b>, bdí nad ní trojice moderátorů, kteří chrání autory před hloupostí a zlomyslností některých humanoidních bytostí. Nejsou to ovšem jen kati, ale také rádci.</u><br>
            Poměrně novou částí dílny je Obrazárna. Po jejím založení se Dílna dále větví na Obecnou dílnu a Obrazárnu. Obrazárna je ve své podstatě původní dílně velice podobná, jenom namísto textových děl jsou zde diskutovány obrázky, které lze do Obrazárny nahrát jako přílohu vašeho příspěvku do vlákna. Nejdříve měla být Obrazárna určena pro rubriku Galerie, zatím se ovšem osvědčila pro prezentaci map, návrhů na příšery a objevil se tam i jeden screenshot. Obrazárna není příliš využívaná ani navštěvovaná, ale vzhledem k jejímu útlému věku to není nic neočekávaného.
            
        <li><b>DraciDoupe.cz</b><br />
            
          Tato část Moudré Sovy je určena pro "rozjímání" o možných vylepšeních serveru. Máte-li nějaký nápad, měli byste jej uvést zde, zkusit tu myšlenku co nejdůkladněji popsat (ale zase to nepřehánějte, osm A4 se nikomu nebude chtít číst, navíc je zde riziko, že to bude naprosto nerealizovatelný nápad typu "DrD On-line ala World Of Warcraft") a poté sem přilákat někoho z redaktorů či ještě lépe programátorů. Alternativně lze takové nápady uvádět u stolu "DraciDoupe.cz: Bug&Wish list" v Putyce, což je vhodnější pro stručné nápady a nepatrné změny. 
          
            
        <li><b>Pravidla DrD</b><br />
            Toto je poměrně jasné: Není-li vám jasné nějaké pravidlo, můžete sem napsat svůj dotaz, případně nápad, jak pravidlo pozměnit. 
            
        <li><b>Pro PJ</b><br />
            Zde se rozebírají různá úskalí, na která narážejí PJ-ové při vedení hry - hádající se hráči, líní hráči, dominantní/agresivní hráči, problematika kreslení či nekreslení map, improvizace nebo naopak pevného scénáře atd. VŘELE DOPORUČUJI PŘED POLOŽENÍM DOTAZU PROJÍT JIŽ EXISTUJÍCÍ VLÁKNA - většina věcí už se řešila.
            
        <li><b>Roleplaying</b><br />
            Podobně jako "Pro PJ", ovšem tentokrát zaměřeno na Roleplaying: Jak hrát charaktery, a ne hromádku čísel.
            
        <li><b>Ostatní</b><br />
            Sem patří veškeré ostatní věci, které ovšem mají alespoň trochu vztah buď k našemu serveru, naší komunitě, nebo hrám na hrdiny (Stačí si prohlédnout, co se zde probíralo v minulosti, a bude to zřejmé). Prosím, CDčka Sámera Issy a Filipa Jankoviče shánějte jinde...
      </ol>

      <h3>Doporučení pro Moudrou Sovu</h3>
      <p>Předně: Noví uživatelé by měli KAŽDÝ svůj výtvor nejprve dát do Dílny a nechat jej tam třeba měsíc vystavený. Pravidelně by měli sledovat, zda někdo na jejich dílo nereagoval, a pokud ano, měli by si veškeré připomínky brát k srdci. Je-li jich hodně, měli by před odesláním díla ke schválení vytvořit novou verzi, která by zahrnovala veškeré změny (na základě připomínek), a tuto verzi opět nabídnout v Dílně k nahlédnutí.</p>

      <p>Pojmenovávejte svá vlákna (své příspěvky) nikoliv podle aktuálního emocionálního rozpoložení ("Help!", "Poraďte!" či "Mám super novou rasu!"), nýbrž věcně - název by měl každému hned prozradit, co v příspěvku je ("Bestiář - Název nestvůry"; "Zloděj - Tiché botičky"; (Pro PJ:)"Hádající se hráči - co s nimi?").</p>

      <p>Buďte trpěliví. Moudrá sova je pomalá, klidně se může stát, že se reakce dočkáte třeba až po týdnu. Ale vyplatí se to. V Putyce vám jistě někdo na váš dotaz odpoví dřív, jenže kvalita odpovědi asi nebude tak vysoká jako u MS.</p>

      <a name="chat"></a>
      <h2>Chat</h2>

      <h3>Varování</h3>

      <p>Trochu netradičně začnu důrazným varováním: Toto není xChat. Pokud se na našem chatu budete chovat jako primitivové nebo hulváti, pokud budete ostatní obtěžovat zbytečným opakováním stále stejného duchaprostého příspěvku, dopadnete špatně.</p>

      <h3>Vstup na Chat</h3>

      <p>Nejrozumnější je vstupovat na Chat po přihlášení na server, protože nebudete muset vyplňovat přihlašovací formulář. Chat se otevírá v novém okně, tzn. můžete v jednom okně chatovat a v druhém procházet server.</p>

      <h3>Místnosti na Chatu</h3>

      <p>Náš chat podporuje tzv. "místnosti", které mohou zakládat přihlášení uživatelé. Standardně jsou k dispozici čtyři stálé místnosti (Stálá místnost I., Stálá místnost II., Klub u dvou zubů a Krčma U Vyděděnce), které nikdy nezanikají. "Klub u dvou zubů a Krčma U Vyděděnce" jsou herní místnosti, takže se tam hraje DrD. Ostatní, uživatelsky založené místnosti, zanikají v okamžiku, kdy je z pohledu systému opustí poslední uživatel (kdy jsou prázdné). Pokud tedy založíte místnost, chvíli v ní čekáte a pak ji opustíte a jdete do ní "pozvat" další lidi z jiné místnosti, vaše místnost mezitím zmizí.</p>

      <h3>Vstup do místnosti</h3>

      <p>Do místnosti lze vstoupit dvěma způsoby. Buď do ní vstoupíte z jakési "chodby", seznamu všech místností, který se vám nabízí poté, co se přihlásíte na chat/otevřete okno s Chatem, a rovněž kdykoliv opustíte nějakou místnost; nebo do ní vstoupíte pomocí "přecházecího formuláře", který je v každé místnosti vpravo nahoře.</p>

      <p>Jestliže název místnosti není odkaz, nemůžete do této místnosti vstoupit - buď jste HOST (nepřihlášený návštěvník), nebo je místnost zamknutá.</p>

      <h3>Pobyt v místnosti</h3>

      <p>Okno s výpisem obsahu místnosti má dva RÁMY (To je počítačová terminologie.), a v nich dohromady celkem tři části.</p>

      <p>Úplně nahoře je hlavička místnosti s některými ovládacími prvky a několika odkazy. V hlavní, prostřední části je výpis posledních několika (desítek) zpráv. Úplně dole pak je formulář pro odesílání vlastních zpráv.</p>

      <p>Při vstupu do místnosti je dobré pozdravit - napsat nějakou zprávu. Toho docílíte tak, že kliknete v dolní části do podlouhlého textového řádku, napíšete svou zprávu a stisnete ENTER (co je totéž, jako kdybyste klikli na tlačítko "Odeslat").</p>

      <p>Chcete-li zprávu někomu pošeptat (jste-li přihlášeni), vyberte přezdívku dotyčného příjemce z nabídky vpravo od textového řádku. Písmeno M nebo Ž v závorce vám napovídá, zda dotyčný uvádí své pohlaví jako "muž", nebo "žena". Zaškrtnete-li současně zaškrtávací políčko vedle nabídky, zůstane tento příjemce vybrán i po odeslání zprávy; jinak je opět nastaveno "Všem" (tzn. "bez šeptání"). Hostům nelze šeptat a hosté nemohou šeptat.</p>

      <p>Stisknete-li v textovém řádku ENTER, aniž byste do něj něco napsali, považuje to systém za "bdělostní tlačítko" - dáváte tím najevo, že jste přítomni.</p>

      <p align="center"><a href="#top">Na začátek</a></p>
      <hr>

      <a name="troubleshooting"></a>
      <h1>Řešení problémů</h1>

      <a name="protests"></a>
      <h2>Problémy mezi uživateli a "Služební postup"</h2>

      <p>Na vojně platí jedno pravidlo: Je-li za něco "peskován" voják s jakoukoliv hodností, nesmí být tomuto peskování přítomen nikdo s nižší hodností (laicky řečeno).</p>

      <p>Tento systém má značné výhody: Zachování důstojnosti, minimalizace rizika "divadýlka pro kamery" atd.</p>

      <p>Redakční rada by vás proto chtěla seznámit s optimálním způsobem podávání stížností. Budete-li se tohoto postupu držet, výrazně tím urychlíte vyřešení a navíc zvyšujete šanci na uspokojivé vyřešení.</p>

      <p>Chceme nicméně zdůraznit, že toto je až krajní možnost, které byste měli využívat pouze v případě, že ostatní, méně "oficiální" cesty selhaly. Jako první byste měli vždy kontaktovat toho uživatele, jehož chováním se cítíte poškozeni, a věcně (bez vyhrožování, urážek, přehnaných emotivních reakcí atd.) to s ním prodiskutovat. Současně toto pro vás znamená, že pokud vás někdo kontaktuje a slušně se vás zeptá, proč jste vůči němu udělali to či ono, je vaší morální povinností mu odpovědět ve stejně slušném duchu. Tuto poštovní korespondenci doporučuji NEMAZAT, protože kdyby se nepodařilo situaci vyřešit ke spokojenosti obou stran, lze ji při dalším řešení použít jako "důkazní materiál" (ve smyslu "Psal jsem mu TOHLE, ale on mi odpověděl TAKTO.")</p>

      <h3>Stížnosti na chování běžných uživatelů</h3>
      <b>(Tzn. na žlutý, modrý, oranžový, fialový a rudý level)</b>

      <ol type="1">
        <li>Došlo-li k dotyčné události v rubrice, obraťte se POŠTOU na hlavního redaktora dané rubriky s podrobnými informacemi (Rubrika - Název díla - Čas události (pokud je zjistitelný)). Hlavním redaktorem je ten, který je v seznamu redaktorů dané rubriky uveden jako první.</li>
        <li>Došlo-li k dotyčné události v Putyce, obraťte se v první řadě na správce daného stolu (!), poté na správce Putyky (Salmar a Sethem Tartir), pokud problém takto vyřešit nejde, kontaktujte tribuna.</li>
        <li>Došlo-li k dotyčné události jinde (pošta, Fórum,...), obracejte se na tribuna.</li>
      </ol>

      <p>Vždy je zapotřebí tomu, na koho se obracíte, předat dostatek informací. Vyhýbejte se spekulativním poznámkám typu "Nezdá se ti, že to XXX trochu přehání?" -- řekněte jasně, CO a PROČ se vám nelíbí a JAK by to mělo být, dle vás, napraveno.</p>

      <h3>Stížnosti na práci redaktorů</h3>
      <p>Zde platí služební postup:</p>
      <p><b>Redaktor --&gt; Hlavní redaktor --&gt; tribun --&gt; Almad</b></p>
      <p>Tedy: Pokud se vám nelíbí, co provedl redaktor, podívejte se, zda v dané rubrice je uveden jako hlavní. Pokud ne, stěžujte si hlavnímu redaktorovi. Pokud si chcete stěžovat na hlavního redaktora, nebo si chcete stěžovat na něco, co se nestalo v rubrice, stěžujte si tribunovi. Na tribuna si již stěžovat nikomu vyššímu nemůžete. Pokud se vám tedy na jeho chování nebude líbit, napište jemu a  normálně si promluvte. Jsme lidé, tak se snad dokážeme rozumně domluvit.</p>
      <p>Především byste se měli vyhýbat veřejným výkřikům typu "Kryšpín Všudybýlek mi strhl reputaci! To se přece nedělá!", stejně tak není vhodné v diskusi psát "Jak tohle mohl někdo schválit!?", protože tím rozbíjíte diskusi o díle.</p>

      <p><b>Poznámka: Garantem tohoto služebního postupu je redaktor <b>Mgr. Holger</b>, nejstarší redaktor našeho serveru. Máte-li jakýkoliv dotaz, případně pokud máte nějaké obavy, nebojte se jej kontaktovat a probrat s ním, cokoliv vás trápí.</b></p>

      <a name="logging"></a>
      <h2>Přihlašování</h2>
      <h3>Heslo</h3>
      <p>Pokud si nepamatujete heslo, nebo pokud máte pocit, že se heslo nějakým záhadným způsobem změnilo oproti tomu, jaké by mělo být, použijte funkci "Zapomněl jsem heslo".</p>
      <p>Jestliže vám v průběhu prvního kroku této funkce NEDORAZÍ e-mail s autorizačním kódem (do patnácti minut), znamená to, že nemáte přístup k e-mailové adrese, která je s vaší přezdívkou spojená. Teoreticky to může znamenat, že se někdo dokázal přihlásit jako vy a změnil e-mailovou adresu na svoji. Toto je velmi vážný problém, v tom případě kontaktujte tribuna.</p>
      <p>Jestliže vám autorizační kód dorazí, máte vyhráno - zadejte jej v druhém kroku do příslušného políčka a dokončete změnu hesla.</p>
      <p>Jedním z důvodů, proč se vám nedaří přihlásit, může být skutečnost, že jste byl(a) vyhnán(a) z naší komunity kvůli nevhodnému chování (krádeže příspěvků, vulgární vyjadřování, spamování atd.). To, že se jedná o tento případ, zjistíte snadno: Klikněte na "Uživatelé", zadejte svou přezdívku a nechte si "o sobě" zobrazit podrobnosti. Je-li ve vašem popisu uvedeno "Pro porušování řádu města odsouzen k vyhnanství", přeji vám pěkný zbytek života - někde jinde... </p>
      <h3>"Bad Request"</h3>
      <p>Pokud se vám při pokusu o vstup na některá místa našeho serveru (například Moudrá Sova) objeví chybové hlášení, obsahující slova "Bad Request", nejpravděpodobnějším důvodem je zahlcení "Cookies". Ty je proto potřeba promazat, což se v Microsoft Internet Exploreru dělá v nabídce "Nástroje", podnabídce "Možnosti internetu...", kde je třeba vyhledat slovo "Cookies" a použít funkci "Vymazat cookies".</p>

      <a name="spam"></a>
      <h2>Automaticky generované e-maily</h2>
      <p>Pokud od nás obdržíte automaticky generovaný e-mail, je to vždy v důsledku toho, že jste někde klikli na "Přihlaš k odebírání diskuze", "Přeposílej diskuzi na e-mail", případně jste se přihlásili k odebírání novinek v dané rubrice. Na konci každého e-mailu by mělo být uvedeno, odkud přesně pochází jeho obsah (například "Putyka - stůl *Pražáci*", nebo "Rubrika Předměty - Magenergické hodiny"), takže pokud už takové e-maily dostávat nechcete, navštivte dané místo a odhlaste se z odebírání (dělá se to tlačítkem pod formulářem pro přidání příspěvku). Pokud vám byl zaslán "obtěžující" e-mail o novinkách v nějaké rubrice, odhlásit se můžete v "Nastavení - Mail list", kde u příslušné rubriky zvolte "Neposílat" a potvrďte tlačítkem "Změnit!".</p>


      <p align="center"><a href="#top">Na začátek</a></p>
      <hr>

      <a name="quidproquo"></a>
      <h1>Co nabízí a požaduje tento server</h1>

      <h3>Je nás nejvíc</h3>

      <p>Na našem serveru je zaregistrováno nejvíce zájemců o problematiku hry na hrdiny Dračí Doupě v České Republice.</p>

      <h3>Máme největší databázi děl</h3>

      <p>Ať už hledáte nové kouzlo, šermířskou fintu, nestvůru do bestiáře či milostnou báseň pro použití v rámci dobrodružství, ať už vás víc zajímají povídky nebo úvahy, náš server nabízí největší výběr.</p>

      <h3>Požadujeme slušné chování</h3>

      <p>Na rozdíl od jiných serverů na internetu se od návštěvníků našeho serveru očekává slušné chování a slušné vyjadřování.</p>

      <h3>Jeden člověk - jedna přezdívka</h3>

      <p>Jedna fyzická osoba smí mít přístup pouze k jedné přezdívce. To platí i pro případy, kdy by se uživatel dozvěděl přihlašovací heslo jiného uživatele. Pokud tuto vědomost zneužije a přihlásí se pod jiným jménem, než pod svým "primárním", je to stejné, jako kdyby si obě tato jména zaregistroval sám.</p>

      <p>Vystupování pod dvěma či více různými identitami je označováno termínem "multi-nick"/"multi-nickaření" [multy-nyk] a je trestáno smazáním všech těchto identit.</p>

      <h3>Žádné partizánské akce</h3>

      <p>Narazíte-li na vážnější problém, ať už osobní ("Božínku, měsíc teď nebudu mít přístup na internet, někdo mi musí kontrolovat poštu!") či technický ("Božínku, nedaří se mi nahrát ikonku, někdo mi s tím musí pomoci!"), je velmi nevhodné řešit jej tak, že sdělíte jinému uživateli své přihlašovací údaje a požádáte jej, aby váš problém vyřešil. Na řešení podobných problémů jsou zde redaktoři, resp. administrátoři, kteří pro vyřešení vašeho problému vaše heslo znát nepotřebují.</p>

      <h3>Emoce nechte doma</h3>

      <p>Ve většině rubrik je za krajně nevhodné považováno jednání na základě aktuálního duševního rozpoložení. To, že jste se špatně vyspali nebo si, naopak, večer dali s dívkou první pusu, je váš problém, a je nepřípustné na základě toho hodnotit díla na tomto serveru. Zdůvodnění "Dnes mám dobrou náladu, takže *za 5 hvězdiček*" může být jedna z věcí, kterou na tomto serveru naštvete spoustu zkušených uživatelů. Naopak, ve fóru, u většiny stolů v putyce a u některých děl v rubrikách Články a Eseje a Hřbitov jsou tyto emocionální výlevy povoleny, někdy dokonce požadovány.</p>

      <p align="center"><a href="#top">Na začátek</a></p>
      <hr>

      <a name="newbie"></a>
      <h1>Pro úplné nováčky</h1>

      <p>Vítej, čerstvě zaregistrovaný příznivče Dračího Doupěte, her na hrdiny a fantasy!</p>

      <p>Právě jsi se stal členem největší komunity podobně smýšlejících lidí na našem internetu, doufám tedy, že se ti mezi námi bude líbit a že s námi strávíš, ať už virtuálně, či fyzicky při příležitosti nejrůznějších srazů, spoustu příjemných chvil.</p>

      <p>Následující rady si, prosím, pozorně prostuduj a vezmi si je k srdci. Pokud něčemu nebudeš rozumět, zkus si přečíst příslušnou podrobnější pasáž těchto FAQ - mělo by to být hned jasnější.</p>

      <ol type="1">
        <li>Ocitl(a) jsi se na serveru, kde jsou o poznání přísnější pravidla a vyšší požadavky týkající se vzájemné interakce jeho uživatelů, než je na internetu běžné. Pokud máš zkušenosti s jinými servery, raději z počátku více čti než piš, více poslouchej než mluv, protože jak se uvedeš, tak si tě budou lidé pamatovat. Než někam něco napíšeš, raději si to rozmysli a ujisti se, že tam ostatní píší něco stylem i obsahem podobného.</li>
        <li>Až na výjimky můžeš každý svůj výrok vzít zpět tím, že jej smažeš. Proto si raději každý svůj příspěvek po sobě hned přečti a pokud se ti nepovedl, tak jej raději smaž dřív, než ti jeho obsah bude vytýkán.</li>
        <li>Má-li nějaký uživatel vedle své přezdívky ikonku, znamená to obvykle, že je výrazně zkušenější než ty už proto, že na ikonku mají nárok jen uživatelé, za kterými je už určitý "kus práce", případně kteří jsou "prověření časem". Proto si raději ber příklad z nich než z "obyčejných žluťásků" (uživatelů se žlutou hvězdičkou bez ikonky).</li>
        <li>Pokud se rozhodnete přispět do některé z rubrik (například vytvořením nějakého předmětu, nestvůrky, kouzla atd.), nikdy nepište text příspěvku přímo do formuláře! Celý příspěvek si nejprve sepište v klidu ve svém počítači, například v Poznámkovém bloku. Poté doporučujeme zveřejnit příspěvek v Dílně Moudré Sovy ("Moudrá Sova" - "Dílna"), kde vám jej ostatní uživatelé pomohou vypilovat... Teprve poté, co vám lidé řeknou, že je to "dobré", má smysl odeslat to redakci k posouzení.</li>
        <li>Nic nezkazíte, když při vstupu na Chat slušně pozdravíte a před odchodem z Chatu se rozloučíte.</li>
        <li>Krást se nevyplácí. 95% pokusů o krádež cizího díla a jeho vydávání za vlastní bylo v minulosti odhaleno a pachatelé byli z našeho serveru vyhnáni, jejich pověst utrpěla a dočasná sláva zmizela.</li>
        <li>Spam, neboli nežádoucí (a obvykle komerční či značně obsáhlá) zpráva, která vám byla zaslána, je velkým problémem dnešního internetu. Na našem serveru se snažíme chránit naše uživatele před spamem, takže například výchozí nastavení po registraci je takové, že na tvou adresu nic neposíláme, dokonce ti ani nevnucujeme formulář, ve kterém by ses k odběru nějakých zpráv mohl(a) přihlásit. Prosím, važ si toho a nedělej druhým to, co by se tobě samotné(mu) nelíbilo. Znamená to tedy, například, že bys neměl(a) posílat hromadné e-maily na adresy, které získáš na našem serveru (a že jich tu je pěkných pár tisíc), též netapetuj (nepřidávej diskuse mimo téma či psát více příspěvků za sebou, když to jde napsat do jednoho), jelikož v některých diskusích (např. "fórum" či "diskuse u děl") jde přeposílat každý příspěvek na e-mail a určitě bys ani ty nechtěl, kdyby byl tvůj e-mail zahlcen takovýmito zprávami.</font></li></li>
        <li>Máš-li otázku, postupuj některou z těchto cest: 
          <ol type="A">
            <li>Zamiř na Chat, slušně pozdrav, podrobně popiš svou situaci ("Jsem tu nový/nová, dostal jsem poštou zprávu, že ..., ale netuším, jak ...") a slušně popros o radu. Vyhýbej se přitom nadměrnému používání otazníků, dej si záležet, aby na konci otázky byl otazník a na konci oznamovací věty tečka, a téměř určitě se ti pomoci dostane.</li>
            <li>Zamiř do FAQ a pozorně si přečti vše, co tento dokument nabízí k tvému problému. Pravděpodobně tam najdeš odpověď, pokud ne, zkus postup A</li>
          </ol>
          Teprve v případě, že ani jedna z těchto cest nevedla k úspěchu, zkus dotaz co nejsrozumitelněji napsat ve Fóru - opět neuškodí, když zmíníš, že jsi tu nový/nová a když uvedeš, co už jsi zkoušel(a) a co nefungovalo - znamená to totiž, že nečekáš, až ti odpověď sama spadne do klína, nýbrž že ji aktivně hledáš.  
        </li>
        <li>Nerozumíš-li akci nějakého uživatele, která se tě týkala, nejprve jej zdvořile (ale nikoliv "podbízivě" či "vlezdoprdelnicky") kontaktuj poštou, opět to nepřeháněj s otazníky, vykřičníky ani chaosem. Teprve když to nezafunguje (nezapomeň dát dotyčnému dost času na reakci, optimálně sedm dní), obrať se s veškerými podrobnostmi na nějakou vyšší instanci podle služebního postupu, který je v těchto FAQ rovněž uveden.</li>
        <li>Žádné pirátství, žádná pornografie. Omlouvám se, že tuto naprosto zřejmou věc zmiňuji, jsem si jist, že by tě to v životě nenapadlo, ale poté, co jsem mazal už dvacátý inzerát "Koupím okopírovaná pravidla DrD" (spolu s jeho autorem), raději toto pravidlo, které by nikdo nikdy neporušil, explicitně zmiňuji. Chápu, že každý má doma nějakou tu "záložní kopii", ale jestli zneužiješ k získání něčeho takového jakoukoliv část tohoto serveru, končíš. Je mi líto.</li>
        <li>Propagaci alkoholismu, toxikomanie a rozdmýchávání jakékoliv mezilidské nesnášenlivosti si nechej jinam, například na servery www.sem_chodi_rasiste.cz nebo www.my_co_jsme_vecne_veku_namol.com. Na náš server řeči o chlastání a hulení a nakopávání Baníku do zadků nepatří. </li>
        <li>Poslední věc: Nepleť si tento server s demokracií. Jakkoliv se snažíme, aby tu platila rozumná pravidla a aby zdejší uživatelé měli určitá "práva", vždycky platilo a vždycky platit bude, že tento server někomu patří, a ten někdo drží pomyslný i skutečný "prst nad tlačítkem VYPNOUT". Jinak řečeno, tento server je diktatura, byť osvícená.</li>
      </ol>

      <a name="double_al"></a>
      <p>Doména DraciDoupe.cz patří <b>Almad</b>ovi. Je to nejvyšší autorita na tomto serveru. 
      <b>Almad</b>ovým zástupcem je tribun.</b>; 
      <b>Almad</b> se v současné době věnuje vývoji nového serveru, o kterém se občas mluví jako o "verzi 2", občas jako o "RPGplanet".</p>

      <p align="center"><a href="#top">Na začátek</a></p>
      <hr>

      <a name="glossary"></a>
      <h2>Abecední rejstřík</h2>

      <p><b>Slova, která se používají v jednotném i množném čísle, jsou zde uvedena v množném čísle.</b></p>

      <a href="#double_al">Almad</a>
      <a href="#chat">Chat</a>
      <a href="#works">Díla</a>
      <a href="#discussion">Diskuze</a>
      <a href="#logging">Hesla</a>
      <a href="#pub">Hostinský</a>
      <a href="#icons">Ikonky</a>
      <a href="#userlevel">Levely</a>
      <a href="#moderators">Moderátoři</a>
      <a href="#nick">"Nick"</a>
      <a href="#nick">Přezdívky</a>
      <a href="#pub">Putyka</a>
      <a href="#editors">Redaktoři</a>
      <a href="#registration">Registrace</a>
      <a href="#reputation">Reputace</a>
      <a href="#public">Rubriky</a>
      <a href="#spam">Spam</a>
      <a href="#pub">Stoly</a>
      <p align="center"><a href="#top">Na začátek</a></p>
      <hr>


      <p align="right"><b>-- sepsal Alcator v únoru až květnu 2005, upravil Skorpion koncem dubna 2006. Editace jmen v říjnu 2006 provedl Skorpion a Almad. Další úpravy, aktualizace a přepisy provedl v říjnu 2007 Nathaka Warrior společně se Skorpionem a Legarem. Korekturu aktuální verze má na svědomí Darian.</b></p>


- model: ddcz.editorarticle
  pk: 3
  fields:
    title: FAQ aneb ČKD
    slug: otazky-a-odpovedi
    text: |
      <h2>Předběžná verze, na dokončení se pracuje.</h2>

      Na těchto několika stránkách bys měl najít nejčastěji kladené otázky, které padají na tomto serveru a zároveň odpovědi na ně. Pro větší přehlednost je vše rozděleno do tří částí: <b>Technické</b>; <b>Pravidlové</b> a <b>Ostatní</b>.



      <h2>Technické otázky</h2>


      <b>1.) Co znamená slovo <i>skin</i> [skyn]? O co se jedná? </b><br />
      Jde o označení pro vzhled serveru - tedy pro jeho vizuální stránku.<br /><br />


      <b>2.) Jaké <i>skiny</i> mám na výběr? Jak si je mohu zvolit? </b><br />
      Máš na výběr celkem čtyři <i>skiny</i>. Každý je něčím výjimečný a záleží jen na tobě, který ti bude nejvíc vyhovovat. Zvolit si jej můžeš v <b>Nastavení &ndash; ovládání</b>, kde si stačí pouze vybrat ten, jenž se ti nejvíce zamlouvá, zadat jeho název (vlevo dole) a kliknout na &#8222;Nastavit!&#8220;.<br /><br />   

      <b>3.) Co je to <i>Chat</i> [čet]?</b><br />
      Jde o místo, kde si můžeš popovídat s ostatními uživateli, popřípadě s lidmi, kteří zde nejsou přihlášeni a jsou tedy na chatu jako hosti.<br /><br /> 

      <b>4.) Jaké jsou na Chatu místnosti?</b><br />
      Stálé jsou dvě místnosti. Místnost I., do které smí každý a Místnost II., do které mohou jen registrovaní a přihlášení uživatelé. Je tomu tak proto, že se někdy může stát, že v Místnosti I. bude nějaký host tapetovat, urážet ostatní atd. Pokud se tak stane, mohou se registrovaní uživatelé přemístit do druhé místnosti, kde je již nikdo rušit nebude. Poté si samozřejmě může jakýkoliv registrovaný uživatel založit svou místnost, která se ale zruší v okamžiku, kdy z ní odejde poslední uživatel...<br /><br />

      <b>5.) Mohu nějak poznat, jak dlouho již je uživatel na Chatu neaktivní?</b><br />
      Ano, poznáš to podle zbarvení jeho nicku ve výpisu chatujících lidí (nahoře). Pokud bude jeho nick [nyk] (přezdívka) zelený, znamená to, že za poslední tři minuty odeslal alespoň jednu zprávu a nebo si aktualizoval stránku. Pokud za poslední tři minuty nic neudělal, změní se jeho barva na oranžovou, po šesti minutách na červenou, a nakonec bude po deseti minutách neaktivity vyhozen z Chatu.<br /><br />

      <b>6.) Co znamená to divné &#8222;R&#8220; před nicky ostatních uživatelů na Chatu? </b><br />
      Jedná se o velice praktickou věc, která ti ušetří spoustu času. Chceš-li napsat zprávu někomu, kdo má třeba složitý a dlouhý nick a nebo se ti nechce jeho jméno vypisovat, stačí pouze kliknout na toto eRko a jeho přezdívka se ti automaticky přenese do okna kam píšeš zprávu.<br /><br />

      <b>7.) Mohu si na Chatu nějak měnit barvu/ velikost písma atd.? </b><br />
      Ano, všechny tyto možnosti najdeš v <b>Nastavení</b> na Chatu.<br /><br />

      <b>8.) Některá slova na chatu se různě podtrhávají, píší tučně, objevují se různé hlášky či básničky atd. Co se to děje? </b><br />  
      Neboj, chyba není ve tvém počítači, jedná se totiž o ducha našeho Chatu jménem Barvínek. Barvínek je speciální skript, který je občas spuštěn při odeslání příspěvku na Chatu (resp. stisku ENTER v okénku) a buď provede nějakou &#8222;legrácku&#8220; se zprávou, nebo vymyslí vlastní výrok či dadaistickou báseň, kterou po chvíli přidá. Je to zvláštnost našeho chatu, vzniklá z experimentálních důvodů. Zabránit Barvínkovi v měnění tvých zpráv můžeš v <b>Nastavení</b> pomocí "Ať mě ignoruje", zneviditelnit jeho výroky můžeš pomocí "Nechci ho vidět".<br /><br />

      <b>9.) Jak fungují filtry? </b><br />
      Jednoduše zadáš kritéria, podle kterých chceš příspěvky/díla roztřídit a klikneš na &#8222;Vypiš!&#8220;.<br /><br />

      <b>10.) Lze nějak změnit kolik diskuzních příspěvků se mi bude vypisovat v putyce atd.?</b><br />
      Samozřejmě, vše si můžeš detailně upřesnit v <b>Nastavení &ndash; Rubriky</b>. <br /><br />

      <b>11.) Jak odešlu dílo do rubriky?</b><br />
      Klikneš na danou rubriku kam chceš dílo odeslat a nahoře na stránce klikneš na &#8222;Vložit dovednost/Vložit nové kouzlo&#8220; atd. Tam již vyplníš všechny potřebné informace a dílo odešleš redaktorovi k posouzení. Každopádně před odesláním příspěvku ti <b>vřele</b> doporučuji dát ho do Moudré sovy (viz dále).<br /><br />

      <b>12.) Odeslal jsme dílo, ale v rubrice se neobjevilo, jak je to možné?</b><br />
      Díla nejdou totiž rovnou do rubrik, ale nejdřív ho musí schválit redaktoři, aby se udržela jistá úroveň. Doba, kterou může tvé dílo strávit v &#8222;čekárně&#8220; se liší od rubriky k rubrice, ale většinou je to tak od týdne do měsíce. <br /><br />

      <b>13.) Dílo má průměr třeba 4.52, ale mě se u něj obrazují jen čtyři hvězdičky. Jak je to možné?</b><br />
      Je to způsobeno tím, že bylo smazáno hlasování uživatele, který dal třeba 0* (mohl to být <i>nulák</i> atd.) a průměr se podle toho již upravil (předtím byl třeba 4.48). Hvězdičky se ale přizpůsobí až při dalším hlasování.<br /><br />

      <b>14.) V čekárně ubylo jedno dílo, ale v rubrice se neobjevilo, kam zmizelo? </b><br />
      Redaktor ho nepustil do rubriky. Pravděpodobně jeho kvalita byla velice nízká a nebo se redaktorovi zdálo, že se z daného tématu dá udělat skvělé dílo a tak ho s pár radami odeslal autorovi zpět. Upozornění, že se toto přihodilo tvému dílu najdeš ve svém e-mailu. Tam se ti také automaticky přeposílají informace o schválených dílech atd. viz níže.<br /><br /> 

      <b>15.) Co je to Putyka?</b><br />
      Putyka je diskusní sekcí našeho serveru, to znamená, že se tam netlachá jako třeba na chatu, ale diskutuje. Příspěvky typu &#8222;Ahooooj, o čem tu kecáte&#8220; nejsou vhodné. Můžeš zde vést tématicky rozdělené diskuse s ostatními registrovanými uživateli. Je zde mnoho stolů a každý je zaměřen na jiné téma. O čem stůl je poznáš z názvu a hlavně z popisu stolu (název může být totiž mnohdy zavádějící).<br /><br /> 

      <b>16.) Jak se mám u stolu chovat? </b><br />
      Doporučuji ti při navštívení stolu, který tě zajímá, udělat těchto pár kroků:
      <ol type="1">
      <li>Poté, co jsi zjistil o čem stůl je (popis) by ses měl podívat na nástěnku (pokud ji stůl má), kde jsou případně uvedena nějaká pravidla stolu a nebo je zde obšírněji shrnuto o čem stůl je.

      <li>Přečti si posledních 20-50 příspěvků, abys pochopil, o čem se momentálně vede diskuze. 

      <li>Snaž se držet tématu stolu. Je nevhodné, aby si u např. u stolu &#8222;Fantasy hudba&#8220; položil otázku &#8222;Myslíte si, že by trollové měli mít bonus do obrany kvůli jejich tlustší kůži?&#8220;. 

      <li>Je dobré nechovat se jako primitiv, nepoužívat za otázkou padesát otazníků a nemluvit sprostě atp. Proste se snaž dodržovat jakési zásady slušného chování a určitě nic nepokazíš. 
      </ol>

      <b>17.) K čemu slouží nástěnka stolu? </b><br />
      Nástěnku může měnit správce stolu (nebo pomocný správce). Většinou na ní najdeš pravidla stolu, výsledky, zajímavosti, shrnutí stolu, seznam členů atp. Záleží jen na správci jakou nástěnku návštěvníkům udělá. Nástěnka je správcova vizitka a tak by na ní měl dbát a starat se o ni. <br /><br />

      <b>18.) Mohu si také založit vlastní stůl v putyce? </b><br />
      Ano, klikni na <i>Dračí manuál</i> a najdi sekci Putyka &ndash; tam již při troše snaze najdeš odkaz na daný formulář (informace které tam zadáš můžeš v budoucnu kdykoliv změnit.). Uvědom si ale, že správa stolu není v některých případech lehká záležitost a zvaž, jestli máš na takovou činnost dostatek času. Také si projdi všechny již existující stoly a zjisti, jestli se tvůj stůl nebude zabývat stejným tématem jako nějaký již existující. Pokud by tomu tak bylo, nezakládej již stůl nový, ale začni diskutovat u toho staršího.<br /><br />

      <b>19.) Jaké má správce pravomoce a povinnosti? </b><br />
      Jsi-li správce nějakého stolu, měl by ses o něj starat a snažit se udržet diskuzi. Máš možnost mazat všechny příspěvky, měnit nástěnku, určovat uživatele, kteří budou mít vstup povolený/zakázaný atd. Pokud se ti zdá, že na to nestačíš (nebo budeš třeba měsíc na dovolené) můžeš určit tzn. &#8222;pomocného správce&#8220;, který bude moci dělat nástěnku, mazat příspěvky atd. Pomocného správce určíš u stolu v sekci &#8222;ADMIN&#8220;.<br /><br />

      <b>20.) Proč nemohu v Putyce k některým stolům? </b><br />
      Je to tím, že ke stolu máš od správce zakázaný přístup. Pravděpodobně je to tak proto, že u stolu má sídlo nějaká &#8222;tajná organizace&#8220; a mohou tam tudíž jen členové daného uskupení. Ale možných důvodů je samozřejmě víc. <br />
      Upřesnění: Přístup ke stolu můžeš "nemít" ze dvou důvodů: Buď vlastník explicitně určil, kdo tam smí, a ty mezi nimi nejsi, nebo naopak explicitně určil, kdo tam NESMÍ, a ty jsi v tomto seznamu.
      <br /><br />
      
      <b>21.) K čemu mi je <i>booknutí</i> stolu? </b><br />
      U stolu máš možnost kliknout na BOOK a tím ho zařadit mezi své oblíbené. Při návštěvě Putyky pak stačí jen ve filtru (vpravo nahoře) zadat &#8222;vypsání oblíbených stolů&#8220; a zobrazí se ti jen ty stoly, které máš booknuté. Chceš-li stůl z oblíbených odstranit, pouze klikneš na UNBOOK.<br /><br />

      <b>22.) Co znamenají všechny ty podivné značky za názvem stolu v putyce? </b><br />
      Ukážeme si to na příkladu:<br />

      <blockquote><b>A co kečup, taky ho máte rádi? [N] [34/669] [z.] [ig] </b>&nbsp;&nbsp;&nbsp;&nbsp;&nbsp;&nbsp;Stoly s tématy, která sem nepatří - obhajoba, diskuse&nbsp;&nbsp;&nbsp;&nbsp;&nbsp;&nbsp;Alcator</blockquote>

      Zleva doprava tento "řádek" znamená:
      <ul>
      <li>Stůl se jmenuje "A co kečup, taky ho máte rádi?". Název stolu funguje jako odkaz ke stolu.
      <li>Zvýraznění názvu (v každém skinu jiné) znamená, že u stolu jsou od tvé poslední návštěvy nové příspěvky.
      <li>[N] znamená, že stůl má nástěnku. Jestliže je [N] červené, změnila se nástěnka od tvé poslední návštěvy. Toto N funguje jako odkaz rovnou na nástěnku.
      <li>U stolu je 34 nových a 669 celkem diskusních příspěvků.
      <li>[z.] je odkaz na "zapomenutí vaší návštěvy" a navíc nebudeš již nadále upozorňován na nové příspěvky.
      <li>[ig] je odkaz na "ignorování tohoto stolu" (stůl se nebude vypisovat ve výpisu "Bez neoblíbených stolů").
      <li>Stůl je ve skutečnosti věnován problematice stolů, které nemají s Dračím Doupětem, fantasy ani fungováním serveru nic společného, diskusi o nich a obhajobě jejich existence.
      <li>Vlastníkem stolu je uživatel s přezdívkou Alcator.
      </ul>

      <b>23.) Co jsou to ty různé sekce v putyce? </b><br />
      Stoly jsou v Putyce rozděleny do sekcí podle jejich tématických zaměřeních. Použiješ-li výpis Putyky "podle sekcí" (Vše podle sekcí, Oblíbené podle sekcí nebo Vše kromě neoblíbených podle sekcí), budou stoly místo pouhého abecedního seřazení seřazeny primárně podle sekcí, a teprve v rámci jednotlivých sekcí abecedně.<br /><br />

      <i>O zařazování stolů do sekcí se stará "pan Hostinský" a jeho pomocníci na základě žádostí vlastníků stolů.</i><br /><br />

      Existuje určitá "odpadní sekce" (Korýtko v prachu u cesty), ve které jsou všechny stoly, které nebyly zařazeny jinam. V této sekci je tedy nejvíc stolů a není mezi nimi žádná tematická souvislost.<br /><br />

      <b>24.) Kdo je pan Hostinský?</b><br />
      Pan Hostinský, případně "šenkýřka", jsou správci putyky. Dohlíží na pořádek, potvrzují zařazování stolů do různých sekcí, mohou mazat stoly, předávat je do divoké privatizace atp. Budeš-li mít nějaké přání či problém v Putyce, obrať se na některého z těchto redaktorů Putyky, nebo ještě lépe, napiš to ke stolu Rubrika Putyka.<br /><br />

      <b>25.) Co znamená křížek ve vlastnících stolu? </b><br />
      Takový křížek ukazuje, že stůl byl vržen do <i>divoké privatizace</i>. V takovém případě může kdokoliv stůl převzít pomocí odkazu &#8222;převezmi&#8220;, který je u stolu. <br /><br />

      <b>26.) Jak se může stůl do divoké privatizace dostat?</b><br />
      Většinou se to stane tak, že správce stolu zjistí, že už se o stůl starat nechce a nebo k němu nemá již co říct a tak opustí patronát nad tímto stolem a nechá šanci dalším. Do divoké privatizace se také může stůl dostat tehdy, pokud se o něj správce evidentně nestará (například tam půl roku nebyl) atd. <br /><br />

      <b>27.) Můžu stůl někomu předat jinak než přes divokou privatizaci?</b><br />
      Samozřejmě, v nastavení stolu (kam má přístup jen správce) napíšeš do příslušné kolonky ID uživatele, kterému chceš stůl dát a tuto operaci potvrdíš stisknutím &#8222;Předat&#8220;.<br /><br /> 


      <b>28.) Kde najdu své ID? K čemu mi je? </b><br />
      ID uživatele najdeš v jeho podrobnostech (je napsáno hned nahoře). Krom toho, že ukazuje jak dlouho je dotyčný registrován (čím nižší, tím déle tu uživatel je), ho použiješ hlavně při různých činnostech se stolem. Tím myslím určování pomocných správců, předávání stolu atd.<br /><br />

      <b>29.) Jak probíhá a co vlastně je slučování stolů? </b><br />
      Mají-li dva stoly podobné téma a diskuze u obou stojí za zachování, je možné je &#8222;sloučit&#8220;. To se provádí v [ADMIN] odkazu u stolu, vyplněním příslušných polí. Diskuze od jednoho stolu se pak kompletně přesune ke stolu druhému a jeden stůl zanikne. Tímto se dá například řešit existence duplicitního stolu.<br /><br />

      <h2>30.) Co to jsou HTML tagy? </h2>

      <p>H.T.M.L je zkratka z HyperText Markup Language - Hypertextový Značkovací Jazyk. HyperText je "text", provázaný odkazy (laicky řečeno). Značkovací znamená, že místo toho, aby jazyk přímo vyjadřoval obsah, vyjadřuje svými značkami formu/význam textu, do kterého je přidán (přirovnat by se to dalo k tomu, že akademický titul "Ing." před něčím jménem oZNAČuje, že nositel tohoto titulu je inženýr, je to tedy určitá "značka").</p>

      <p>HTML značky jsou určitá definovaná slovíčka, uvedená v zobáčcích &lt; &gt;; tato slovíčka vyjadřují začátek a konec úseku dokumentu, který má být zformátován nějak jinak - má se jednat o nadpis, zvýraznění, odstavec, citát apod.</p>

      <p>Kde můžete HTML značky používat:</p>
      <ul>
        <li>V diskuzních příspěvcích v rubrikách, a v diskuzích v Putyce - v omezené míře.
        <li>Na nástěnkách stolů v Putyce - v omezené míře.
        <li>V poště - v omezené míře.
        <li>Ve svých dílech pro rubriky - zde můžete použít téměř cokoliv, ba co víc: Vaše dílo bude muset být redaktorem upraveno do kompletní HTML podoby, aby se správně zobrazovalo, takže zakomponujete-li do svého díla HTML sami, ušetříte redaktorovi práci a navíc budete mít zajištěno, že bude dílo vypadat tak, jak chcete vy, a ne tak, jak to "odhadne" redaktor.
      </ul>

      <b>Ale já HTML neznám!</b><br />
      <p>HTML je velmi snadné. Můžete si vyzkoušet sami sobě poslat následující poštovní zprávu, ze které se naučíte ty nejužitečnější HTML značky (Vezměte do bloku celou následující pasáž od [ZAČÁTEK] po [KONEC] včetně a pošlete ji poštou sami sobě):</p>
      <blockquote>
        [ZAČÁTEK]<br />
        Ahoj, já jsem tvá první HTML-obohacená zpráva. &lt;i&gt;<i>Značka <b>i</b> způsobí, že tato věta bude kurzívou. Je potřeba ji ukončit značkou <b>/i</b></i>&lt;/i&gt;<br /><br />

        &lt;b&gt;<b>Značka <i>b</i> způsobí, že tato věta bude tučně. Je potřeba ji ukončit značkou <b>/b</b></b>&lt;/b&gt;<br /><br />

        Pomocí značky HR vytvořím vodorovnou čáru:&lt;hr&gt;<hr><br /><br />

        <h1>&lt;h1&gt; je nadpis první úrovně&lt;/h1&gt;</h1>
        <h2>&lt;h2&gt; je nadpis druhé úrovně&lt;/h2&gt;</h2>
        <h3>&lt;h3&gt; je nadpis třetí úrovně&lt;/h3&gt;</h3>

        [KONEC]
      </blockquote>

      <b>Ale v některých rubrikách jsem viděl obrázky a tabulky! Jak to?</b><br />
      Ano, to je pravda. Výše uvedené tagy (značky) fungují v Poště a v diskuzích. Ale v rubrikách je možno mnohem víc - například právě tabulky a obrázky. Nechceme tady ale suplovat práci těch stovek "školiček HTML", které jsou na internetu dostupné, bylo by to zbytečné. Budete-li chtít do nějaké rubriky (pravidlové) vložit své dílo s nějakou tabulkou nebo obrázkem, zkuste navštívit nějaké místo, kde se lze o těchto věcech dozvědět víc, například: <a href="http://www.jakpsatweb.cz/html/tabulky.html" target="_blank">JakPsatWeb.cz</a>.<br /><br />


      <b>Ne, pořád mi to není jasné!</b><br />
      V tom případě doporučuji navštívit v Putyce stůl "Škola HTML" (ve výpisu všech stolů se nachází až téměř na konci, až po Z), kde se lze ptát a dostat odpovědi.<br /><br />

      <b>31.) Má zdejší pošta nějaká netradiční vylepšení a vlastnosti? </b><br />
      Ano, teď ti o nich povím něco bližšího:
      <ol type="1">
      <li>Když klikneš na něčí přezdívku (v poště) přenese se tato přezdívka do pole "Komu", což umožňuje velmi pohodlné odepisování bez rizika překlepu.

      <li>Nad samotným textem obdržené zprávy vidíš její hlavičku, která má podobu "KOMU: (přezdívka) * [info]". Kromě toho se v hlavičce zprávy nachází ještě odkaz "smazat" a zaškrtávací políčko pro hromadné mazání. Označit všechny zprávy na dané stránce výpisu lze i pomocí tlačítka "Označ všechny", smazat všechny zaškrtnuté zprávy můžete tlačítkem s odpovídajícím názvem.

      <li>Odkaz [info] vás přenese do Podrobností o tomto uživateli (v tomto případě o vás).

      <li>Až se tvá poštovní schránka začne zaplňovat, budeš potřebovat tlačítka <<, <, > a >> pro zobrazování dalších a předchozích stránek. Malé textové políčko s číslem mezi těmito tlačítky umožňuje (po zadání jiného čísla a stisku ENTER) určit, kolik zpráv má být vypsáno na jedné stránce.

      <li>V diskusích u děl v rubrikách a v diskusích u stolů v Putyce se u přezdívek uživatelů nachází odkaz [pošta]. Pokud na něj klikneš, budete přenesen do Pošty, a přezdívka tohoto uživatele bude předvyplněna v poli "Komu". Opět - jedná se o velmi efektivní cestu pro zkontaktování autora libovolného diskusního příspěvku.
      </ol>

      <b>Poštovní skupiny</b><br />

      <p>Poštovní skupiny jsou poměrně nový, přesto již osvědčený nástroj pro hromadnou (skupinovou) korespondenci. Na rozdíl od odborníky proklínaných hromadných e-mailů ale poštovní skupiny na našem serveru fungují na bázi oboustranného souhlasu: Než ti někdo může jako jednomu z X příjemců poslat poštovní zprávu, musíš aktivně projevit zájem o členství v poštovní skupině. Poštovní skupiny mohou zakládat pouze uživatelé na vyšším než 0. levelu, nicméně členem skupiny může být kdokoliv, koho do této skupiny přijme zakladatel/vlastník skupiny. Velmi podrobná nápověda k této problematice je v <b>Nastavení - Poštovní skupiny.</b></p>


      <b>32.) Jak funguje přeposílání diskuze/novinek na e-mail? </b><br />
      Přeposílání novinek v jednotlivých rubrikách si můžeš nastavit v <b>Nastavení &ndash; Mail list</b>. Chceš-li si nechat posílat třeba i nové příspěvky u stolů v putyce, tak zajdi k příslušnému stolu a klikni na &#8222;přeposílej diskuzi na e-mail&#8220;. Odhlašovaní probíhá naprosto stejně, jen tam místo původního textu bude napsáno &#8222;odhlaš z odebírání diskuze&#8220;. <br />


      <b>33.) Na koho se mám obrátit s technickými problémy? </b><br />
      - Jestliže se lze připojit na Chat, zkuste se nejprve zeptat, zda někdo netuší, jak na to. Teprve pokud se bude zdát, že jste skutečně narazil(a) na nějaký závažnější problém (chybu v kódu atd.), kontaktujte administrátora na jeho e-mail - je uveden na stránce Tvůrci a Redakce jako správce programu a databáze. Mějte, prosím, na paměti, že pro úspěšné vyřešení vašeho problému je zapotřebí jej popsat co nejsrozumitelněji, to znamená sdělit: Co jste dělali, Co byla vaše poslední akce, po níž došlo k chybě, Zda se objevil v okně prohlížeče nějaký výpis (chybové hlášení atd.), pokud jste zaregistrovaní, uveďte i svou serverovou přezdívku. Není také od věci v e-mailu slušně pozdravit :-)



      <h2>Pravidlové otázky</h2>


      <b>1.) Co znamená ta hvězdička za mým nickem?</b><br />
      Každý uživatel našeho serveru má jednu z pěti úrovní a právě ta hvězdička ukazuje, na jaké úrovni daný uživatel je. S vyšším levelem (úrovní) samozřejmě rostou &#8222;pravomoce&#8220; uživatele a má jisté výhody. Přehledně to ukazuje tato 
        <a href="#userlevel">tabulka</a>.<br /><br />

      Pravděpodobně spoustě věcem z té tabulky nerozumíš (reputace, runy atd.) a tak se ti je pokusím na dalších řádcích objasnit.<br /><br /> 


      <b>2.) Kde, kdy a jak si mohu nahrát ikonku? </b><br />
      Ikonku si můžeš nahrát od modrého a vyššího levelu. Tady ti detailně povím, jak si nahrát ikonku, kterou jsi našel někde na internetu, například na redaktorem Tuaxem spravované <a href="http://kouzlo-ikonek.kvalitne.cz" target="_blank">stránce</a>.<br /><br />

      <ol type="1">
      <li>Ukážeš kurzorem myši na ikonku a klikneš pravým tlačítkem.
      <li>Ze zobrazených možností zvolíš <b>Obrázek uložit jako...</b>
      <li>Uložíš si obrázek na plochu svého počítače, či do dokumentů.
      <li>Klikneš na serveru na <b>Nastavení &ndash; osobní údaje</b>.
      <li>V místě pro nahrání ikonky klikneš na <b>Procházet</b> a najdeš ve svém počítači uloženou ikonku.
      <li>Po té stiskneš tlačítko <b>Změnit nastavení osobních údajů</b>
      <li>Gratuluji ikonka byla úspěšně nahrána, pokud jsi provedl vše správně...
      </ol>

      Důležité ale je, aby ikonka splňovala jisté parametry a to takové: Ikonka musí být ve formátu GIF, PNG nebo JPG a musí mít velikost do 20 000 bytů (necelých 20 kb). Maximální rozměry jsou 40x50 pixelů.<br /><br />

      Pokud toto tvůj obrázek nesplňuje, pokus se jej upravit. Pokud nevíš jak na to, nebo se ti to nepovede, zajdi do Putyky ke stolu Ikonky a tam sděl ostatním svůj problém a požádej o pomoc. Určitě se najde někdo, kdo ti ikonku upraví do přijatelných parametrů.<br /><br /> 

      Pamatuj také na to, že ikonka by měla být &#8222;slušná&#8220;. Pokud bude propagovat nacismus, bude na ní pornografie atp., neskončí to s ní dobře.<br /><br /> 


      <b>3.) Co je to reputace? </b><br />
      Za přínosné příspěvky k článkům v diskuzích, ale i v Putyce, mohou vlastníci fialového, červeného či zeleného levelu udělovat reputační body. Plusová reputace je většinou udělována za kvalitní příspěvek, který je něčím výjimečný, ojedinělý, který přináší do diskuze zajímavý pohled na věc nebo který je třeba vtipný atp. Existují však i záporné reputační body. Je to prevence, aby se předešlo vulgarizmům, zbytečným, nic neříkajícím příspěvkům (např. &#8222;To je super!&#8220; &ndash; jen aby se splnili podmínky na modrý level) a příspěvkům, které jsou naprosto od tématu v diskuzích či v Putyce. To znamená, že když napíšeš na chatu &#8222;Lidi, to je dneska teplo&#8220; tak to je v pořádku. Ale pokud to napíšeš třeba v diskuzi pod recenzi na novou fantasy knihu, pravděpodobně ti někdo udělí reputační záporný bod, to samé platí pro Putyku. Samozřejmě, že záporná reputace se dává i za nesmyslné osobní útoky, vážné prohřešky proti slušnému chování &ndash; je to vlastně obrana slušných uživatelů.<br /><br />   


      <b>4.) Může se mi něco stát, když budu mít zápornou reputaci?</b><br />
      Pokud budeš mít třeba -5 bodů, tak se ještě nic neděje, ale jakmile tvá reputace dosáhne -20 bodů, tak budeš smazán. Ale je skoro nemožné, aby se ti něco takového přihodilo, když se budeš chovat jen trochu jako člověk.<br /><br /> 

      <b>5.) Dostal jsem zápornou/kladnou reputaci, co to znamená? </b><br />
      Nějaký tvůj příspěvek se (ne)líbil někomu natolik, že ti za něj udělil reputaci. Pokud ti neposlal poštou vysvětlení (to se dělá hlavně u záporné reputace) tak si můžeš ve svých podrobnostech zjisti kliknutím na udělenou reputaci za co jsi ji vlastně obdržel.<br /><br /> 

      <b>6.) Co znamená &#8222;hlasů&#8220; hned pod mým nickem když jsem přihlášený? </b><br />
      Znamená to, kolik reputačních bodů můžeš dnes ještě udělit. Pro uživatele, kteří ještě nemohou reputaci udělovat (žlutí, modří a oranžoví) je tento ukazatel naprosto zbytečný a začne je zajímat až od vyššího levelu.<br /><br /> 


      <b>7.) Co znamenají hvězdičky za díly v rubrikách? </b><br />
      Počet hvězdiček určuje průměrné hodnocení díla. Každý uživatel může jakékoliv dílo (výjimka viz níže) ohodnotit určitým počtem hvězdiček. 0* je nejmenší a 5* naopak největší možné hodnocení. Ze všech hodnocení se dělá aritmetický průměr a ten se pak zaokrouhluje na celá čísla, které je vyjádřeno počtem hvězdiček. Čím víc hvězdiček tedy dílo má, tím je &#8222;lepší&#8220;.<br /><br />


      <b>8.) Jak mám správně hlasovat u děl v rubrikách?</b><br />
      Neexistuje žádné pravidlo jak správně hlasovat, protože každý má na dílo svůj subjektivní názor, ale můžu ti poradit optimální řešení problému &#8222;Kolik tomu dílu mám dát hvězdiček?&#8220;.<br /><br />

      Určitě bys neměl dílu přilepšovat třeba proto, že znáš osobně autora a nebo k němu chováš nějaké sympatie. Nehodnotíš totiž jeho, ale to, co napsal. Je také dobré své hodnocení odůvodnit v diskuzi pod dílem &ndash; zvláště pokud se tvé hodnocení výrazně liší od průměrného hodnocení díla. Ale rozhodně se neřiď podle hlasování ostatních. Pokud je průměr 3* a ty si po pečlivém zvážení myslíš, že to dílo má prostě na 5* tak neváhej a hlasuj &ndash; nezapomeň své hlasování pak ale zdůvodnit.<br /><br />

      <b>9.) Co znamená možnost &#8222;vzdát se hlasování&#8220;? </b><br />
      Až do svého hlasování (pokud není hlasování uzavřeno &ndash; viz níže) nevidíš kolik hvězdiček dali dílu jiní uživatelé. Chceš-li se podívat, ale nechceš dílo hodnotit (je třeba tvého kamaráda a obáváš se, že bys ho mohl nadhodnotit) můžeš se vzdát hlasování. Uvidíš tak hlasování ostatních, ale sám průměr nijak neovlivníš.<br /><br />

      <b>10.) Můžu své hlasování změnit?</b><br />
      Ano, pokud se třeba překlikneš nebo si své hodnocení rozmyslíš, máš šanci ho změnit v časovém rozpětí 3-48 hodin po svém hlasování. Je třeba ještě dodat, že pokud se vzdáš hlasování, tak to již změnit nemůžeš.<br /><br />

      <b>11) Chtěl jsem taky hlasovat, ale píše mi to, že &#8222;Hlasování u tohoto příspěvku bylo uzavřeno.&#8220; Proč tomu tak je?</b><br />
      Postupem času se zvedá kvalita děl v rubrikách. A tak dílo, které před třemi lety dostalo 5* by dnes pravděpodobně jen stěží obhájilo 3* hodnocení. Není ovšem správné, aby se v současnosti uživatelé k těmto dílům vraceli a dávali jim nízké hodnocení, protože na svou dobu ten příspěvek byl třeba velice dobrý. A tak se po 2 měsících hlasování automaticky uzavírá (ale diskutovat se může pořád). To samé se také stane tehdy, když dílo vyhraje <i>Hlavu Zlatého Draka</i>.<br /><br />

      <b>12.) Co je soutěž &#8222;O Hlavu Zlatého Draka&#8220;? </b><br />
      Častokrát se v rubrikách objeví velice kvalitní díla, která si zaslouží &#8222;něco víc&#8220; než jen 5*. A právě pro ty je zde soutěž O Hlavu Zlatého Draka (vžil se spíše název OHyZDa). Automaticky je nominován každý příspěvek s průměrným hlasováním vyšším než 4* a tyto díla se spolu utkají. V každé rubrice mohou uživatelé s modrým levelem a vyšším (to aby nešlo jen o to, kdo si založí víc &#8222;multinicků&#8220; (viz níže)) určit pořadí třech nejlepších děl. Za 1. místo dostane dílo 5 bodů, za 2. místo 3 body a za 3. místo 1 bod. Po měsíci hlasování se body sečtou a dílo s největším počtem bodů vyhraje. Zcela očividným problémem je, že v některých rubrikách může být třeba jen jedno nominované dílo, zatímco jinde se může vedle sebe sejít několik (desítek) velmi kvalitních děl. Proto má každý uživatel možnost umístit tzv. "Černého Draka" dílu, o kterém si myslí, že by v žádném případě neměl cenu získat a tím mu odečte 5 bodů. Díla, která dostali Černého Draka od více jak 1/8 uživatelů hlasujících uživatelů jsou z konečného pořadí vyřazeny.<br /><br />

      Hlava Zlatého Draka se uděluje 2x ročně pro období prosinec - květen (s vyhlášením na GameConu) a červen - listopad (vyhlášení nejspíš na DraConu nebo PragoConu - ještě upřesníme). Co jsou to Cony se dozvíš níže.<br /><br />

      <b>13.) Co získám, když vyhraji soutěž &#8222;O Hlavu Zlatého Draka&#8220;? </b><br />
      Dostaneš +10 reputačních bodů, bude ti předán diplom (na Conu) a tvůj příspěvek získá šestou hvězdičku v podobě bílého dráčka (v některých skinech se zobrazuje bílá hvězdička).<br /><br />

      <b>14.) Co jsou to runy? </b><br />
      Runy jsou <b>velmi vzácný</b> prostředek jak někomu vyjádřit vděk, přátelství či úctu. 
      Celé toto téma je trochu složitější na to, abych ho zde rozepisoval.

      TODO: Zapsat manuál. 

      <h2>Ostatní otázky</h2>


      <b>1.) Mohu zde hrát DrD?</b><br />
      Není to primární účel těchto stránek (tak tomu je například na www.abarin.cz , www.andor.cz a mnoho dalších), ale to neznamená, že by to zde nešlo &ndash; jen k tomu jsou poměrně horší podmínky. Nic ti ale nebrání, aby si založil třeba stůl v Putyce, kde budeš se svými přáteli (nebo jakýmikoliv jinými uživateli) DrD hrát. Další možnost skýtá třeba Chat, stačí si založit místnost, sehnat pár lidí a začít hrát.<br /><br /> 


      </body>
      </html>
